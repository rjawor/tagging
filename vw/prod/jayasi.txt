saṁvaraiṃ ādi eka karatārū jeiṁ jiu dīnha kīnha saṃsārū
kīnhesi prathama joti paragāsū kīnhesi tehiṃ pirīti kabilāsū
kīnhesi agini pavana jala khehā kīnhesi bahutai raṃga urehā
kīnhesi dharatī saraga patāru kīnhesi barana barana avatārū
kīnhesi sāta dīpa brahmaṃḍā kīnhesi bhuvana caudahau khaṃḍā
kīnhesi dina dinaara sasi rātī kīnhesi nakhata tarāina pāṁtī
kīnhesi dhūpa sīu au chāhāṁ kīnhesi meā bīju tehi māhāṁṃ
kīnha sabai asa jākara dosarahi chāja na kāhu pahilehiṃ tehika nāuṃ lai kathā kahaiṃṃ avagāhu
kīnhesi hevaṁ samuṃdra apārā kīnhesi meru khikhiṃda pahārā
kīnhesi nadī nāra au jharanā kīnhesi magara maṃcha bahu baranā
kīnhesi sīpa moṃti bahu bhare kīnhesi bahutai naga niramare
kīnhesi banakhaṃḍa au jari mūrī kīnhesi tarivara tāra khajūrī
kīnhesi sāuja ārana rahahīṃ kīnhesi paṃkhi ud̤ahiṃ jahaṃ cahahīṃ
kīnhesi barana seta au syāmā kīnhesi bhūkha nīṃda bisarāmā
kīnhesi pāna phūla bahu bhogū kīnhesi bahu oṣada bahu rogū
nimikha na lāga kara ohi sabai kīnha pala eka gagana aṃtarikha rākhā bāja khaṃbha binu ṭeka
kīnhesi mānusa dihisa bad̤āī kīnhesi anna bhuguti tehiṃ pāī
kīnhesi rājā bhūṁjahiṃ rājū kīnhesi hasti ghora tinha sājū
kīnhesi tinha kahaṁ bahuta berāsū kīnhesi koi ṭhākura koi dāsū
kīnhesi daraba garaba jehiṃ hoī kīnhesi lobha aghāī na koī
kīnhesi jiana sadā saba cahā kīnhesi mīcu na koī rahā
kīnhesi sukha au koḍa anaṃdū kīnhesi dukha ciṃtā au daṃdū
kīnhesi koī bhikhāri koi dhanī kīnhesi saṁpati bipati puna ghanī
kīnhesi koī nibharosī kīnhesi koi bariāra chāra hute saba kīnhesi puni kīnhesi saba chāra
kīnhesi agara kasturī benā kīnhesi bhīvaṁsena au cenā
kīnhesi nāga mukhahi biṣa basā kīnhesi maṃtra harai jehiṃ ḍasā
kīnhesi amia jiana jehi pāeṁ kīnhesi biṣa jo mīcu tehi khāeṁ
kīnhesi ūkhi mīṭhi rasa bharī kīnhesi karui beli bahu pharī
kīnhesi madhu lāvai lai mākhī kīnhesi bhavaṁra pataṃga au pāṁkhī
kīnhesi lovā uṃdura cāṁṭī kīnhesi bahuta rahahiṃ khani māṁṭī
kīnhesi rākasa bhūta paretā kīnhesi bhokasa deva dayaṃtā
kīnhesi sahasa aṭhāraha barana barana uparāji bhuguti dihesi puni saba kahaṁ sakala sājanā sāji
dhanapati uhai jehika saṃsārū sabahi dei nita ghaṭa na bhaṁḍārū
jāvaṁta jagati hasti au cāṁṭā saba kahaṁ bhuguti rāta dina bāṁṭā
tākari disṭi sabahiṃ uparāhīṃ mitra satru koi visarai nāhīṃ
paṃkhi pataṃga na bisarai koī paragaṭa guputa jahāṁ lagi hoī
bhoga bhuguti bahu bhāṁti upāī sabahi khiyāvai āpu na khāī
tākara ihai so khānā pianā saba kahaṁ dei bhuguti au jianā
sabahiṃ āsa tākari hara svāṁsā oha na kāhu kai āsa nirāsā
juga juga deta ghaṭā nahiṃ ubhai hātha tasa kīnha aura jo dehiṃ jagata mahaṁ so saba tākara dīnha
ādi soi baranaiṃṃ bad̤a rājā ādihuṁ aṃta rāja jehi chājā
sadā sarabadā rāja kareī au jehiṃ cahai rāja tehiṃ deī
chatrahi achata nichatrahi chāvā dosara nāhiṃ jo sarabari pāvā
parabata ḍhāha dekha saba logū cāṁṭihi karai hasti kara jogū
bajrahi tina kai māri ud̤āī tinahi bajra kī dei bad̤āī
tākara kīnha na jānai koī karai soī jo mana cita hoī
kāhū bhoga bhuguti sukha sārā kāhū bhīkha bhavana dukha bhārā
sabai nāsti vaha asthira aisa sāja jehiṃ kera eka sājai au bhāṁjai saṁvārai phera
alakha arūpa abarana so karatā vaha saba soṃ saba ohisaoṃ soṃ baratā
paragaṭa guputa so saraba biyāpī dharamī cīnha cīnha nahiṃ pāpī
nā ohi pūta na pitā na mātā nā ohi kuṭuṁba na koi saṁga nātā
janā na kāhu na koī oiṁ janā jahaṁ lagi saba tākara sirajanā
oiṁ saba kīnha jahāṁ lagi koī vaha na kīnha kāhū kara hoī
huta pahileiṁ au aba hai soī puni so rahahi rahahi nahiṃ koī
aura jo hoi so bāura aṃdhā dina hui cāra marai kari dhaṃdhā
jo oiṁ cahā so kīnhesi karai jo cāhai kīnha barajana hāra na koī sabai cahai jia dīnha
ehi bidhi cīnhahu karahu giānū jasa purāna mahaṁ likhā bakhānū
jīu nāhiṃ para jiai gusāī kara nāhiṃ pai karai sabāī
jībha nāhiṃ pai saba kichu bolā tana nāhīṃ jo ḍolāva so ḍolā
sravana nāhiṃ pai saba kichu sunā hia nāhīṃ gunanā saba gunā
naina nāhiṃ pai saba kichu dekhā kavana bhāṃti asa jāi biseṣā
nā koi hai ohi ke rūpā na ohi kāhu asa taisa anūpā
nā ohi ṭhāuṁ na ohi bina ṭhāūṁ rūpa rekha binu niramala nāūṁ
nā vaha milā na beharā aisa rahā bharapūri disṭivaṃta kahaṁ nīareṃ aṃdha murukha kahaṁ dūri
aura jo dīnhesi ratana amolā tākara marama na jānai bholā
dīnhesi rasanā au rasa bhogū dīnhesi dasana jo bihasai jogū
dīnhesi jaga dekhai kahaṁ nainā dīnhesi sravana sunai kahaṁ bainā
dīnhesi kaṃṭha bola jehi māhāṁ dīnhesi kara pallau bara bāhāṁ
dīnhesi carana anūpa calāhīṃ soī jāna jehi dīnhesi nāhīṃ
jobana marama jāna pai būd̤hā milā na tarunāpā jaba ḍhūṃd̤hā
sukha kara marama na jānai rājā dukhī jāna jākahaṁ dukha bājā
kayā ka marama jāna pai rogī bhogī rahai niciṃta saba kara marama gosāī jānai jo āṭa āṭa mahaṁ niṃta
ati apāra karatā kara karanā barani na koī pārai baranā
sāta saraga jauṃ kāgara karai dharatī sāta samuṁda masi bharai
jāvaṁta jaga sākhā bana ḍhāṁkhā jāvaṁta kesa rovaṁ paṁkhi pāṁkhā
jāvaṁta reha kheha jahaṁ tāīṃ megha būṁda au gagana tarāīṃ
saba likhanī kai likhi saṃsārū likhi na jāi gati samuṁda apārū
eta kīnha saba guna paragaṭā abahūṁ samuṁda būṁda nahiṃ ghaṭā
aisa jāni mana garaba na hoī garaba karai mana bāura soī
bad̤a gunavaṃta gosāīṃ cahai so hoi tehi begi au asa gunī saṁvārai jo guna karai anega
kīnhesi puruṣa eka niramarā nāuṁ muhammada pūniuṁ karā
prathama joti bidhi tehi kai sājī au tehi prīti sisṭi uparājī
dīpaka lesi jagata kahaṁ dīnhā bhā niramala jaga māraga cīnhā
jauṃ na hota asa puruṣa ujyārā sūjhi na parata paṃtha aṁdhiyārā
dosaraiṁ ṭhāṁva daī oiṁ likhe bhae dharamī jo pāḍhita sikhe
jagata basīṭha daī oiṁ kīnhe dou jaga tarā nāuṁ ohi līnhe
jeiṁ nahiṃ līnha jarama so nāū tākahaṁ kīnha naraka mahaṁ ṭhāūṁ
guna avaguna bidhi pūṁchata hoihi lekha au jokha īnha binauba āge hoi karaba jagata kara mokha
cāri mīta jo muhamada ṭhāuṁ cahuṁka duhūṁ jaga niramara nāuṁ
abābakara siddīka sayāne pahilai sidika dīna oiṁ āne
puni jo umara khitāba suhāe bhā jaga adala dīna jauṃ āe
puni usamāna paṁḍita bad̤a gunī likhā purāna jo āyata sunī
cauthaiṁ alī siṃgha bariyārū sauṃha na koī rahā jujhārū
cāriu eka mataiṁ eka bātā eka paṃtha au eka saṃghātā
bacana jo eka sunāenhi sāṁcā bhae paravāna duhūṁ jaga bāṁcā
jo purāna bidhi paṭhavā soī pad̤hata giraṃtha aura jo bhūle āvata suni lāgata tehi paṃtha
serasāhi d̤hillī sulatānū cāriu khaṃḍa tapai jasa bhānū
ohī chāja chāta au pāṭū saba rājā bhuiṁ dharahiṃ lilāṭū
jāti sūra au khāṁḍai sūrā au budhivaṃta sabai guna pūrā
sūra navāī nabau khaṃḍa bhaī sātau dīpa dunī saba naī
tahaṁ lagi rāja kharaga bara līnhā isakaṃdara julakarāṁ jo kīnhā
hātha sulemā keri aṁgūṭhī jaga kahaṁ jiana dīnha tehi mūṭhī
au ati garū puhumipati bhārī ṭeki puhumi saba sisṭi saṁbhārī
dīnha asīsa muhammada karahu jugahi juga rāja pātasāhi tumha jaga ke jaga tumhāra muhatāja
baranauṃ sūra puhumipati rājā puhumi na bhāra sahai jo sājā
haya gaya sena calai jaga pūrī parabata ṭūṭi ud̤ahiṃ hoi dhūrī
renu raini hoi rabihi garāsā mānusa paṃkhi lehiṃ phiri bāsā
ūpara hoi chāvai mahi maṃḍā ṣaṭa khaṁḍa dharati aṣṭa brahmaṃḍā
ḍolai gagana iṃdra ḍari kāṁpā bāsuki jāi patārahiṃ cāṁpā
meru dhasamasai samuṁda sukhāī bana khaṁḍa ṭūṭi kheha mili jāī
agilahi kāhiṃ pāni khara bāṁṭā pachilehi kāhiṃ na kāṁdahu āṁṭā
jo gad̤ha nae na kāū calata hohiṃ sata cūra jabahi cad̤hai puhumīpati serasāhi jagasūra
adala kahauṃ jasa prithimī hoī cāṁṭahi calata na dukhavai koī
nauseravāṁ jo ādila kahā sāhi adala sari sou na ahā
adala kīnha ummara kī nāīṃ bhai ahāna sigarī duniāīṃ
parī nātha koi chuai na pārā māraga mānusa sona uchārā
gauba siṃgha reṃgahiṃ eka bāṭā duau pāni piahiṃ eka ghāṭā
nīra khīra chānai darabārā dūdha pāni so karai nirārā
dharama niāu calai sata bhāṣā dūvara baria dunahuṁ sama rākhā
saba pirathimī asīsai jori jori kai hātha gāṁga jauṁna jau lahi jala tau lahi ammara mātha
puni rupavaṃta bakhānauṃ kāhā jāvaṁta jagata sabai mukha cāhā
sasi caudasi jo daia saṁvārā tehūṁ cāhi rūpa uṁjiyārā
pāpa jāi jauṃ darasana dīsā jaga johāri kai dei asīsā
jaisa bhāna jaga ūpara tapā sabai rūpa ohi āgeṃ chapā
bhā asa sūra puruṣa niramarā sūra cāhi daha āgari karā
sauṃha disṭi kai heri na jāī jeiṁ dekhā so rahā sira nāī
rūpa savāī dina dina cad̤hā bidhi surūpa jaga ūpara gad̤hā
rūpavaṃta mani māthe caṃdra ghāṭa vaha bād̤hi medini darasa lobhānī astuti binavai ṭhād̤hi
puni dātāra daia bad̤a kīnhā asa jaga dāna na kāhūṁ dīnhā
bali au bikrama dāni bad̤a ahe hetima karana tiāgī kahe
setasāhi sari pūja na koū samuṁda sumera ghaṭahiṃ nita doū
dāna ḍāṁka bājai darabārā kīrati gaī samudrahaṁ pārā
kaṃcana barisa sora jaga bhaeū dārida bhāgi desaṃtara gaeū
jauṃ koi jāi eka bera māṁgā jaramahu hoi na bhūkhā nāṁgā
dasa asumedha jaggi jeiṁ kīnhā dāna punni sari seu na dīnhā
aisa dāni jaga upanā serasāhi sulatāna nā asa bhaeu na hoihi nā koi dei asa dāna
saiyada asarapha pīra piārā tinha mohiṃ paṃtha dīnha ujiārā
lesā hieṁ pema kara diyā uṭhī joti bhā niramala hiyā
māraga huta aṁdhiyāra asūjhā bhā aṁjora saba jānā būjhā
khāra samudra pāpa mora melā bohita dharama līnha kai celā
unha mora karia ped̤ha kara gahā pāeuṁ tīra ghāta jo ahā
jā kahaṁ aisa hohiṃ kaṁd̤ahārā turita begi so pāvai pārā
dastagīra gād̤he ke sāthī jahaṁ avagāha dehiṃ tahaṁ hāthī
jahāṁgīra oi cistī nihakalaṃka jasa cāṁda oi makhadūma jagata ke hauṃ unhake ghara bāṁda
unha ghara ratana eka niramarā hājī sekha sabhāgaiṁ bharā
tinha ghara dui dīpaka ujiāre paṃtha dei kahaṁ daia saṁvāre
sekha mubāraka pūniuṁṃ karā sekha kamāla jagata niramarā
duau acala dhuva ḍolahiṃ nāhīṃ meru khikhiṃda tinahuṁ uparāhīṃ
dīnha joti au rūpa gosāīṃ kīnha khāṁbha duhuṁ jagata kī tāīṃ
duhuṃ khaṃbha ṭekī saba mahī duhuṁ ke bhāra sisṭi thira rahī
jinha darase au parase pāyā pāpa harā niramala bhau kāyā
mahamada tahāṁ niciṃta patha jehi saṁga murasida pīra jehi re nāva kariā au khevaka bega pāva so tīra
guru mohadī khevaka maiṃ sevā calai utāila jinhakara khevā
aguā bhaeu sekha burahānū paṃtha lāi jehiṃ dīnha giānū
alahadāda bhala tinha kara gurū dīna dunia rosana surakhurū
saiyada mahammada ke oi celā siddha puruṣa saṃgama jehiṃ khelā
dāniāla guru paṃtha lakhāe hajarati [vāja khijira tinha pāe
bhae parasana ohi hajarati [vāje lai merae jahaṁ saiyada rāje
unha sauṃ maiṃ pāī jaba karanī ugharī jībha prema kabi baranī
oi so guru hauṃ celā niti binavauṃ bhā cera unha huti dekhai pāvauṃ darasa gosāī kera
eka naina kabi muhamada gunī soi vimohā jeiṁ kabi sunī
cāṁda jaisa jaga vidhi autārā dīnha kalaṃka kīnha ujiārā
jaga sūjhā ekai naināhāṁ uvā sūka asa nakhatanha māhāṁ
jau lahi aṃbahi ḍābha na hoī tau lahi sugaṃdha basāi na soī
kīnha samudra pāni jauṃ khārā tau ati bhaeu asūjha apārā
jauṃ sumeru tirasūla bināsā bhā kaṃcanagiri lāga akāsā
jauṃ kahi gharī kalaṃka na parā kāṁca hoi nahiṃ kaṃcana karā
eka naina jasa darapana au tehi niramala bhāu saba rupavaṃta pāṁva gahi mukha jovahiṃ kai cāu
cāri mīta kabi muhamada pāe jori mitāī sari pahuṁcāe
yūsupha malika paṃḍita au gyānī pahilai bheda bāta unha jānī
puni salāra kāṁdana mati māhāṁ khāṁḍai dāna ubhai niti bāhāṁ
miāṁ salone siṃgha apārū bīra kheta rana kharaga jujhārū
sekha bad̤e bad̤a siddha bakhāne kai adesa siddhanha bad̤a māne
cāriu caturadasau guna pad̤he au saṁga joga gosāīṃ gad̤he
birikha jo āchahiṃ caṃdana pāsāṁ caṃdana hohiṃ bedhi tehi bāsāṁ
muhamada cāriu mīta mili bhae jo ekai citta ehi jaga sātha jo nibahā ohi jaga bichurana kitta
jāesa nagara dharama asthānū tahavāṁ yaha kabi kīnha bakhānū
au binatī paṃḍitanha soṃ bhajā ṭūṭa saṁvārehu meraehu sajā
hauṃ saba kabinha kera pacchilagā kichu kahi calā tabala dai ḍagā
hia bhaṃḍāra naga āhi jo pūṁjī kholī jībha tārā kai kūṁjī
ratana padāratha bolai bolā surasa pema madhu bhari amolā
jehi ke bola biraha ke ghāyā kahu tehi bhūkha kahāṁ tehi chāyā
phere bhesa rahai bhā tapā dhūri lapeṭā mānika chapā
muhamada kabi jo prema kā nā tana rakata na māṁsu jeiṁ mukha dekhā teiṁ haṁsā sunā to āe āṁsu
sana nauṃ sai saiṃtālisa ahai kathā araṃbha baina kabi kahai
siṃghala dīpa paduminī rānī ratanaseni citaura gad̤ha ānī
alāudīṃ ḍhillī sulatānū rāghau cetana kīnha bakhānū
sunā sāhi gad̤ha cheṃkā āī hiṃdu turakahiṃ bhaī larāīṃ
ādi aṃta jasi kaththā ahai likhi bhāṣā caupāī kahai
kabi biāsa rasa kauṃlā pūrī dūrihi niara niara bhā dūrī
niarahi dūrī phūla saṁga kāṁṭā dūri jo niareṃ jasa gura cāṁṭā
bhaṁvara āi banakhaṃḍa huti lehi kaṁvala kai bāsa dādura bāsa na pāvahiṃ bhalehiṃ jo āchahiṃ pāsa
siṃghala dīpa kathā aba gāvauṃ au so padumini barani sunāvauṃ
baranaka darapana bhāṁti bisekhā jehiṃ jasa rūpa so taisei dekhā
dhani so dīpa jahaṁ dīpaka nārī au so padumini daiaṁ avatārī
sāta dīpa baranahiṃ saba logū ekau dīpa na ohi sari jogū
diyā dīpa nahiṃ tasa ujiārā sarāṁ dīpa sari hoi na pārā
jaṃbū dīpa kahauṃ tasa nāhīṃ pūja na laṃka dīpa parichāhīṃ
dīpa kusasthala ārana parā dīpa mahusthala mānusa harā
saba saṃsāra parathamaiṃ āe sātauṃ dīpa ekau dīpa na uttima siṃghala dīpa samīpa
gaṃdhrapasena sugaṃdha naresū so rājā yaha tākara desū
laṃkā sunā jo rāvana rājū tehu cāhi bad̤a tākara sājū
chappana koṭi kaṭaka dara sājā sabai chatrapati oraṁganha rājā
soraha sahasa ghora ghorasārā sāvaṁkarana bālakā tukhārā
sāta sahasa hastī siṃghalī jimī kabilāsa erāpati balī
asupatī ka siramaura kahāvā gajapati ka āṁkusa gaja nāvā
narapatī ka kahāva nariṃdū bhuapatī ka jaga dosara iṃdū
aisa cakkavai rājā cahūṁ khaṃḍa bhai hoi sabai āi sira nāvahiṃ sarabari karai na koi
jabahi dīpa niarāvā jāī janu kabilāsa niara bhā āī
ghana aṁvarāuṁ lāga cahūṁ pāsā uṭhai puhumi huti lāga akāsā
tarivara sabai malaigiri lāe bhai jaga chāṁha raini hoi chāe
malai samīra sohāī chāhāṁ jeṭha jād̤a lāgai tehi māhāṁ
ohī chāṁha raini hoi āvai hariara sabai akāsa dikhāvai
paṃthika jauṃ pahuṁcai sahi ghāmū dukha bisarai sukha hoi bisarāmū
jinha vaha pāī chāṁha anūpā bahuri na āi sahī yaha dhūpā
asa abarāuṁ saghana ghana barani na pārauṃ aṃta phūlai pharai chahūṁ ritu jānahu sadā basaṃta
phare āṁba ati saghana suhāe au jasa phare adhika sira nāe
kaṭahara ḍāra pīṃḍa soṃ pāke bad̤ahara sou anūpa ati tāke
khiranī pāki khāṁḍa asi mīṭhī jāṁbu jo pāki bhaṁvara asi ḍīṭhī
nariara phare pharī khurahurī phurī jānu iṃdrāsana purī
puni mahu cuvai so adhika miṭhāsū madhu jasa mīṭha puhupa jasa bāsū
aura khajahajā āva na nāūṁ dekhā saba rāvana aṁbarāūṁ
lāga sabai jasa aṃbrita sākhā rahai lobhāi soi joi cākhā
guā supārī jāyaphara saba phara phare apūri āsa pāsa ghani iṁbalī au ghana tāra khajūri
basahiṃ paṃkhi bolahiṃ bahu bhāṣā karahiṃ hulāsa dekhi kai sākhā
bhora hota bāsahiṃ cuhacuhī bolahiṃ pāṁḍuka ekai tuhīṃ
sārau suvā so rahacaha karahīṃ girahiṃ parevā au karabarahīṃ
piu piu lāgai karaiṃ papīhā tuhī tuhī kaha guḍurū khīhā
kuhū kuhū koila kari rākhā au bhiṃgarāja bola bahu bhāṣā
dahī dahī kai mahari pukārā hārila binavai āpani hārā
kuhakahiṃ mora sohāvana lāgā hoi korāhara bolahiṃ kāgā
jāvaṁta paṃkhi kahe saba baiṭhe bhari aṁbarāuṁ āpani āpani bhāṣā lehiṃ daia kara nāuṁ
paiga paiga para kuāṁ bāvarī sājī baiṭhaka au pāṁvarīṃ
aurū kuṃḍa bahu ṭhāṁvahi ṭhāṁū saba tīratha au tinha ke nāūṁ
mad̤ha maṃḍapa cahuṁ pāsa saṁvāre japā tapā saba āsana māre
koī rikhesvara koi sanyāsī koi rāmajana koi masavāsī
koī brahmacarja paṁtha lāge koi digaṃbara ghachahiṃ nāṁge
koi sarasutī siddha koi jogī koi nirāsa paṁtha baiṭha biyogī
koi mahesura jaṃgama jatī koi eka parakhai debī satī
sevarā khevarā bānaparastī sidha sādhaka avadhūta āsana māri baiṭha saba jāri ātamā bhūta
mānasarodaka dekhia kāhā bharā samuṁda asa ati avagāhā
pāni moti asa niramara tāsū aṃbrita bāni kapūra subāsū
laṃka dīpa kai silā anāī bāṁdhā saravara ghāta banāī
khaṁḍakhaṁḍa sīd̤hī bhaīṃ garerī utarahiṃ cad̤hahiṃ loga cahuṁ pherī
phūlā kaṁvala rahā hoi rātā sahasa sahasa paṃkhurinha kara chātā
ulathahiṃ sīpa moṃti utirāhīṃ cugahiṃ haṃsa au keli karāhīṃ
kanaka paṃkhi pairahiṃ ati lone jānahu citra saṁvāre sone
ūpara pāla cahūṁ disi aṃbrita phara saba rūkha dekhi rūpa saravara kara gai piāsa au bhūkha
pāni bharai āvahiṃ panihārī rūpa sarūpa paduminī nārīṃ
paduma gaṃdha tenha aṃga basāhīṃ bhaṁvara lāgi tenha saṃga phirāhīṃ
laṃka siṃghinī sāṁraga nainī haṃsagāminī kokila bainī
āvahiṃ jhuṃḍa so pāṁtihi pāṁtī gavana sohāi so bhāṁtihi bhāṁṃtī
kesa meghāvari sira ta pāīṃ camakahiṃ dasana bīju kī nāīṃ
kanaka kalasa mukha caṃda dipāhīṃ rahasa koḍa soṃ āvahiṃ jāhīṃ
jāsauṃ vai herahiṃ cakha nārīṃ bāṁka naina janu hanahiṃ kaṭārī
mānahu maina murati saba acharīṃ barana anūpa jeṃhikī ye panihārī so rānī kehi rūpa
tāla talāvari barani na jāhīṃ sūjhai vārapāra tenha nāhīṃ
phūle kumuda keta ujiāre jānahuṁ ue gagana mahaṁ tāre
utarahiṃ megha cad̤hahiṃ lai pānī camakahiṃ maṁcha bīju kī bānī
pairahiṃ paṃkhi so saṃgahi saṃgā seta pīta rāte bahu raṃgā
cakaī cakavā keli karāhīṃ nisi bichurahiṃ au dinahiṃ milāhīṃ
kuralahiṃ sārasa bhare hulāsā jiana hamāra muahiṃ eka pāsā
keṃvā sona ḍheka baga ledī rahe apūri mīna jala bhedī
naga amola tenha tālanha dinahiṃ barahiṃ janu dīpa jo marajiā hoi tahaṁ so pāvai vaha sīpa
puni jo lāga bahu aṃbrita bārī pharīṃ anūpa hoi rakhavārī
navaraṁga nībū suraṁga jaṁbhīrā au bādāma beda aṃjīrā
galagala turaṃja sadāphara phare nāraṁga ati rāte rasa bhare
kisamisa seba phare nau pātā dārivaṁ dākha dekhi mana rātā
lāgi sohāī harapāreurī onai rahī keranha kī ghaurī
phare tūta kamarakha au niuṁjī rāya karauṃdā baira cirauṁjī
saṃkhadarāu choharā ḍīṭhe auru khajahajā khāṭe mīṭhe
pānī dehiṃ khaṁḍavānī kuaṁhi khāṁḍa bahu meli lāgīṃ gharī rahaṭa kī sīṃcahiṃ aṃbrita beli
puni phulavārī lāgi cahuṁ pāsā birikha bedhi caṃdana bhai bāsā
bahuta phūla phūlī ghana belī kevarā caṃpā kuṃda caṁbelī
suraṁga gulāla kadama au kūjā sugaṁdha bakaurī gaṃdhrapa pūjā
nāgesari sadabaraga nevārī au siṃgārahāra phulavārī
sona jarada phūlī sevatī rūpa maṃjarī au mālatī
jāhī jūhī bakacuna lāvā puhupa sudarasana lāga sohāvā
bolasarī beili au karanā sabahi phūla phūle bahu baranā
tenha sira phūla cad̤hahiṃ vai jenha mātheṃ mani bhāgu āchahiṃ sadā sugaṃdha bhe janu basaṃta au phāgu
siṃghala nagara dekhu puni basā dhani rājā asi jākari dasā
ūṁcī paṁvarī ūṁca avāsā janu kabilāsa iṃdra kara bāsā
rāu rāṁka saba ghara ghara sukhī jo dekhia so haṁsatā mukhī
raci raci rākhe caṃdana caurā pote agara meda au kevarā
saba caupārinha caṃdana khaṁbhā oṭhaṁghi sabhāpati baiṭhe sabhā
janahaṁ u sabhā devatanha kai jurī parī drisṭi iṃdrāsana purī
sabai gunī paṃḍita au gyātā saṃsakarita saba ke mukha bātā
aihika paṃtha savāṁrahiṃ jasa sivaloka anūpa ghara ghara nāri paduminī mohahiṃ darasana rūpa
puni dekhia siṃghala kī hāṭā navau niddhi lachimī saba bāṭā
kanaka hāṭa saba kuṁhakuṁha līpī baiṭha mahājana siṃghala dīpī
race haṁthaud̤ā rūpaiṁ ḍhārī citra kaṭāu anega saṁvārī
ratana padāratha mānika motī hīra paṁvāra so anabana jotī
sona rūpa saba bhaeu pasārā dhavalasirī potahiṃ ghara bārā
au kapūra benā kastūrī caṃdana agara rahā bharipūrī
jehaṁ na hāṭa ehi līnha besāhā tākahaṁ āna hāṭa kita lāhā
koī karai besāhanā kāhū kera bikāi koī calā lābha sauṃ koī mūra gavāṁi
puni siṃgāra hāṭa dhani desā kai siṃgāra tahaṁ baiṭhī besā
mukha taṁbora tana cīra kusuṃbhī kānanha kanaka jarāū khuṃbhī
hātha bīna suni miriga bhulāhīṃ nara mohahiṃ suni paigu na jāhīṃ
bhauṃha dhanuka taha naina aherī mārahiṃ bāna sāna sauṃ pherī
alaka kapola ḍola hasi dehīṃ lāi kaṭākha māri jiu lehīṃ
kuca kaṃcuki jānahuṁ juga sārī aṃcala dehi subhāvahiṃ ḍhārī
keta khelāra hāri tenha pāsā hātha jhāri hoi calahiṃ nirāsā
ceṭaka lāi harahiṃ mana jau lahi gatha hai pheṃṭa sāṁṭhi nāṭhi uṭhi bhae baṭāū nā pahicāna na bheṃṭa
lai lai baiṭha phūla phulahārī pāna apūraba dhare saṁvārī
soṃdhā sabai baiṭhu lai gāṁdhī bahula kapūra khiraurī bāṁdhī
katahūṁ paṃḍita pad̤hahiṃ purānū dharama paṃtha kara karahiṃ bakhānū
katahūṁ kathā kahai kachu koī katahūṁ nāca koḍa bhali hoī
katahuṁ charahaṭā pekhana lāvā katahūṁ pākhaṁḍa kāṭha nacāvā
katahūṁ nāda sabada hoi bhalā katahūṁ nāṭaka ceṭaka kalā
katahūṁ kāhuṁ ṭhaga vidyā lāī katahūṁ lehiṃ mānusa baurāī
carapaṭa cora dhūta gaṁṭhichorā mile rahahi tehi nāṁca jo tehi nāṁca sajaga bhā agumana gatha tākara pai bāṁca
puni āia siṃghala gad̤ha pāsā kā baranauṃ jasa lāga akāsā
tarahiṃ kuruṁbha bāsuki kai pīṭhī ūpara iṃdraloka para ḍīṭhī
parā khoha cahuṁ disi tasa bāṁkā kāṁpai jāṁdhi jāi nahiṃ jhāṁkā
agama asūjha dekhi dara khāī parai so sapta patāranha jāī
nava paṁvarī bāṁkī nava khaṃḍā navahuṁ jo cad̤hai jāi brahmaṃḍā
kaṃcana koṭa jare naga sīsā nakhatanha bharā bīju asa dīsā
laṃkā cāhi ūṁca gad̤ha tākā nirakhi na jāi disṭi mana thākā
hia na samāi disṭi nahiṃ pahaṁṃcai jānahu ṭhād̤ha sumeru kahaṁ lagi kahauṃ ūṁcāī tākari kahaṁ lagi baranauṃ pheru
niti gad̤ha bāṁci calai sasi surū nāhi ta bāji hoi ratha cūrū
paṁvarī navau bajra kai sājī sahasa sahasa tahaṁ baiṭhe pājī
phirahiṁ pāṁca koṭavāra so bhaṁvarī kāṁpai pāṁya caṁpata vai paṁvarī
paṁvarahi paṁvari siṃgha gad̤hi kād̤he ḍarapahiṃ rāya dekhi tenha ṭhād̤he
bahu banāna vai nāhara gad̤he janu gājahiṃ cāhahiṃ sira cad̤he
ṭārahiṃ pūṁchi pasārahiṃ jīhā kuṃjara ḍarahiṃ ki gujari līhā
kanaka silā gad̤hi sīd̤hī lāī jagamagāhiṃ gad̤ha ūpara tāīṃ
navau khaṃḍa nava paṁvarīṃ au tahaṁ bajra kevāra cāri basereṃ soṃ cad̤hai sata sauṃ cad̤hai jo pāra
navauṃ paṁvari para dasauṃ duārū tehi para bāja rāja ghariārū
gharī so baiṭhi ganai ghariārī pahara pahara so āpani bārī
jabahiṃ gharī pūjī vaha mārā gharī gharī ghariāra pukārā
parā jo ḍāṁḍa jagata saba ḍāṁd̤ā kā niciṃta māṁṭī kara bhāṁḍā
tumha tehi cāka cad̤he hoi kāṁce āehu phirai na thira hoī bāṁce
gharī jo bharai ghaṭai tuma āū kā niciṃta sovahi re baṭāū
paharahi pahara gajara nita hoī hiā nisogā jāga na soī
muhamada jīvana jala bharana rahaṁṭa gharī kī rīti gharī so āī jyoṃ bharī ḍharī janama gā bīti
gad̤ha para nīra khīra dui nadī pānī bharahiṃ jaise durupadī
auru kuṃḍa eka moṃtīcūrū pānī aṃbrita kīca kapūrū
ohi ka pāni rājā pai piā biridha hoi nahi jaulahi jiā
kaṃcana birikha eka tehi pāsā jasa kalapataru iṃdra kabilāsā
mūla patāra saraga ohi sākhā amara beli ko pāva ko cākhā
cāṁda pāta au phūla tarāīṃ hoi ujiāra nagara jahaṁ tāīṃ
vaha phara pāvai tapi kai koī biridha khāi nava jobana hoī
rājā bhae bhikhārī suni vaha aṃbrita bhoga jeiṁ pāvā so amara bhā nā kichu byādhi na roga
gad̤ha para basahiṃ cāra gad̤hapatī asupati gajapati au narapatī
saba ka dhaurahara sonai sājā au apane apane ghara rājā
rūpavaṃta dhanavaṃta sabhāge parasa pakhāna paṁvari tenha lāge
bhoga berāsa sadā mānā dukha ciṃtā koi jarama na jānā
maṁdira maṁdira sabakeṃ caupārī baiṭhi kuṁvara saba khelahiṃ sārī
pāṁsā d̤harai khela bhali hoī kharaga dāna sari pūja na koī
bhāṁṭa barani kahi kīrata bhalī pāvahiṃ hasti ghora siṃghalī
maṁdira maṁdira phulavārī covā caṃdana bāsa nisi dina rahai basaṃta bhā chahu ritu bārahu māsa
puni cali dekhā rāja duārū mahiṃ ghūṁbia pāia nahiṃ bārū
hasti siṃghalī bāṁdhe bārā janu sajīva saba ṭhād̤ha pahārā
kavanau seta pīta ratanāreṃ kavanau hare dhūpa au kāre
baranahi barana gagana jasa meghā au tinha gagana pīṭha janu ṭheṃghā
siṃghala ke barane siṃghalī ekeka cāhi so ekeka balī
giri pahāra pabbai gahi pelahīṃ birikha upāri jhāri mukha melahiṃ
māta nimata saba garajahiṃ bāṁdhe nisi dina rahahiṃ mahāuta kāṁdhe
dharatī bhāra na aṁgavai pāṁva dharata uṭha hāli kuruṁbha ṭūṭa phana phāṭe tinha hastinha kī cāli
puni bāṁdhe rajabāra turaṃgā kā baranauṃ jasa unhake raṃgā
līla samuṃda cāla jaga jānai hāṁsula bhaṁvara kiāha bakhānai
hare kuraṃga mahua bahu bhāṁtī gurra kokāha balāha so pāṁtī
tīkha tukhāra cāṁḍa au bāṁke tarapahiṃ tabahi tāyana binu hāṁke
mana teṃ agumana ḍolahiṃ bāgā deta usāsa gagana sira lāgā
pāvahiṃ sāṁsa samuṁda para dhāvahiṃ būd̤a na pāvaṁ pāra hoi āvahiṃ
thira na rahahiṃ risa loha cabāhīṃ bhāṁjahiṃ pūṁchi sīsa uparāhīṃ
asa tukhāra saba dekhe janu mana ke rathavāha naina palaka pahuṁcāvahiṃ jahaṁ pahuṁcā kou cāha
rāja sabhā puni dīkha baīṭhī iṃdrasabhā janu pari gai ḍīṭhī
dhani rājā asi sabhā saṁvārī jānahu phūli rahī phulavārī
makuṭa baṃdha saba baiṭhe rājā dara nisāna nita jenha ke bājā
rūpavaṃta mani dipai lilāṭā māṁtheṃ chāta baiṭha saba pāṭā
mānahu kaṁvala sarovara phūlai sabhā ka rūpa dekhi mana bhūlai
pāna kapūra meda kastūrī sugaṁdha bāsa bhari rahī apūrī
māṁjha ūṁca iṃdrāsana sājā gaṃdhraseni baiṭha jahaṁ rājā
chatra gagana lahi tākara sūra tavai jasu āpu sabhā kaṁvala jimi bigasai māṁthe bad̤a paratāpu
sājā rājamaṁdira kabilāsū sone kara saba puhumi akāsū
sāta khaṃḍa dhaurāhara sājā uhai saṁvāri sakai asa rājā
hīrā īṃṭa kapūra gilāvā au naga lāi saraga lai lāvā
jāṁvata sabai ureha urehe bhāṁti bhāṁti naga lāga ubehe
bhā kaṭāva saba anabana bhāṁtī citra hota gā pāṁtihi pāṁtī
lāge khaṁbha mani mānika jare janahu diyā dina āchata bare
dekhi dhaurahara kara uṁjiyārī chapi ge cāṁda sūra au tārā
sune sāta baikuṃṭha jasa tasa sāje khaṁḍa sāta behara behara bhāu tenha khaṁḍa khaṁḍa ūpara jāta
baranauṃ rāja maṃdira ranivāsū acharinha bharā jānu kabilāsū
soraha sahasa padumini rānīṃ eka eka teṃ rūpa bakhānīṃ
ati surūpa au ati sukuvārā pāna phūla ke rahahiṃ adhārā
tinha ūpara caṃpāvati rānī mahā surūpa pāṭa paradhānī
pāṭa baisi raha kie siṃgārū saba rānī ohi karahiṃ johārū
niti nava raṃga suraṃgama soī prathamai baisa na sarabari koī
sakala dīpa mahaṁ cuni cuni ānī tenha mahaṁ dīpaka bāraha bānī
kuaṁri batīsau lakkhanī asa saba māṁha anūpa jāṁvata siṃghala dīpai sabai bakhānai rūpa
caṃpāvati jo rūpa utimāhāṁ padumāvati ki joti mana chāhāṁ
bhai cāhai asi kathā salonī meṃṭi na jāi likhī jasi honī
siṃghala dīpa bhaeu taba nāūṁ jauṃ asa diyā dīnha tehi ṭhāūṁ
prathama so joti gagana niramaī puni so pitā mātheṃ mani bhaī
puni vaha joti mātu ghaṭa āī tehi odara ādara bahu pāī
jasa aughāna pūra hoi tāsū dina dina hieṁ hoi paragāsū
jasa aṃcala jhīne mahaṁ diyā tasa ujiyāra dekhāvai hiyā
sonai maṁdira saṁvārai au caṃdana saba līpa diyā jo mani siva loka mahaṁ upanā siṃghaladīpa
bhae dasa māsa pūri bhai gharī padumāvati kaṃyā otarī
jānahu suruja kirina huti kād̤hī sūruja karā ghāṭi vaha bād̤hī
bhā nisi māṁha dina ke paragāsū saba ujiāra bhaeu kabilāsū
ateṃ rūpa mūrati paragaṭī pūniuṁ sasi so khīna hoi ghaṭī
ghaṭatahi ghaṭata amāvasa bhaī dui dina lāja gād̤i bhuiṁ gaī
puni jauṃ uṭhī duiji hoi naī nihakalaṃka sasi vidhi niramaī
paduma gaṃdha bedhā jaga bāsā bhaṁvara pataṃgga bhae cahuṁ pāsā
ateṃ rūpa bhai kanyā jehi sari pūji na koi dhani so desa rūpavaṃtā jahāṁ janama asa hoi
bhai chaṭhī rāti chaṭhī sukha mānī rahasa koḍa soṃ raini bihānī
bhā vihāna paṃḍita saba āe kād̤hi purāna janama arathāe
uttima gharī janama bhā tāsū cāṁda uvā bhuiṁ diyā akāsū
kanyā rāsi udau jaga kiyā padumāvatī nāuṁ jisu diyā
sūra parasa soṃ bhaeu kirīrā kirina jāmi puanā naga hīrā
tehiṃ teṃ adhika padāratha karā ratana joga upanā niramarā
siṃghala dīpa bhaeu avatārū jaṃbū dīpa jāi jama bārū
rāmā āi ajodhyāṁ upane lakhana batīsau saṃga rāvana rāi rūpa saba bhūlai dīpaka jaisa pataṃga
ahī janama patrī so likhī dai asīsa vahure jotiṣī
pāṁca barisa mahaṁ bhaī so bārī dīnha purāna pad̤hai baisārī
bhai padumāvati paṃḍita gunī cahūṁ khaṃḍa ke rājanha sunī
siṃghala dīpa rāja ghara bārī mahā surūpa daiyaṁ autārī
eka padumini au paṃḍita pad̤hī dahuṁ kehi joga daiyaṁ asi gad̤hī
jākahaṁ likhī lacchi ghara honī asi so pāva pad̤hī au lonī
sapta dīpa ke bara jo onāhīṃ utara na pāvahiṃ phira phira jāhīṃ
rājā kahai garaba kai hauṃ re iṃdra sivaloka ko sari mosoṃ pābai kāsoṃ karauṃ baroka
bāraha barisa māṁha bhai rānī rāja sunā saṁjoga sayānī
sāta khaṃḍa dhaurāhara tāsū paduminī kahaṁ so dīnha nevāsū
au dīnhī saṃga sakhī sahelī jo saṁga karahiṃ rahasa rasa kelī
sabai navala piya saṃga na soīṃ kaṁvala pāsa janu bigasahiṃ koīṃ
suā eka padumāvati ṭhāūṁ mahā paṁḍita hīrāmani nāūṁ
daiyaṁ dīnha paṃkhihi asi jotī naina ratana mukha mānika moṃtī
kaṃcana varana suā ati lonā mānahu milā sohāgahi sonā
rahahiṃ eka saṁga doū pad̤hahiṃ sāstara beda brarahmā sīsa ḍolāvahiṃ sunata lāga tasa bheda
bhai onaṃta padumāvati bārī dhaja dhoraiṃ saba karī saṁvārī
jaga bedhā tei aṃga subāsā bhaṁvara āi lubudhe cahuṁ pāsā
benī nāga malaigiri pīṭhī sasi māṁthe hoi duiji baīṭhī
bhauṃhaiṃ dhanuka sāṁdhi sara pherī naina kuraṁgini bhūli janu herī
nāsika kīra kaṁvala mukha sohā padumini rūpa dekhi jaga mohā
mānika adhara dasana janu hīrā hia hulasai kuca kanaka jaṁbhīrā
kehari laṃka gavana gaja hare sura nara dekhi mātha bhuiṁ dhare
jaga koi disṭi na āvai āchahiṃ naina akāsa jogī jatī sanyāsī tapa sādhahiṃ tehi āsa
rājai sunā disṭi bhai ānā budhi jo dei saṁga suā sayānā
bhaeu rajāesu mārahu suā sūra sunāva cāṁda jahaṁ uā
saturu suā ke nāū bārī suni dhāe jasa dhāva maṁjārī
taba lagi rānī suā chapāvā jaba lagi āi maṁjārinha pāvā
pitā ka āesu māṁthe more kahahu jāi binavai kara jore
paṃkhi na koī hoi sujānū jānai bhuguti ki jāna ud̤ānū
suā jo paḍhai pad̤hai bainā tehi kata budhi jehi hieṁ na nainā
mānika moti dekhāvahu hieṁ na gyāna karei dārivaṁ dākha jāni kai abahiṃ ṭhora bhari lei
vai tau phire utara asa pāvā binavā suaiṃ hieṁ ḍaru khāvā
rānī tumha juga juga sukha āū hauṃ aba banobāsa kahaṁ jāūṁ
moṃtihi jauṃ malīna hoi karā puni so pāni kahāṁ niramarā
ṭhākura aṃta cahai jauṃ mārā tahaṁ sevaka kahaṁ kahāṁ ubārā
jehi ghara kāla maṁjārī nācā paṃkhī nāuṁ jīu nahiṃ bāṁcā
maiṃ tumha rāja bahuta sukha dekhā jauṃ pūṁchahu dai jāi na lekhā
jo iṃchā mana kīnha so jeṃvā bhā pachitāu caleuṁ binu sevā
mārai soi nisogā ḍarai na apane dosa kelā keli karai kā jauṃ bhā bairi parosa
rānī utara dīnha kai mayā jauṃ jiu jāi rahai kimi kayā
hīrāmani tūṁ prāna parevā dhokha na lāga karata tohi sevā
tohi sevā bichurana nahi ākhauṃ pīṃjara hie ghāli tohiṃ rākhauṃ
hauṃ mānusa tūṁ paṃkhi piārā dharama pirīti tahāṁ ko mārā
kā so prīti tana māhaṁ bidāī soi prīti jia sātha jo jāī
prīti bhāra lai hieṁ na socū ohiṃ paṃtha bhala hoi ki pocū
prīti pahāra bhāra jauṃ kāṁdhā so kasa chūṭa lāi jia bāṁdhā
suā na rahai khuruka jia abahiṃ kāla so āu saturu ahai jo kariā kabahuṁ so baurai nāu
eka devasa kauniuṁ tithi āī mānasarodaka calī anhāī
padumāvati saba sakhīṃ bolāīṃ janu phulavāri sabai cali āīṃ
koi caṃpā koi kuṃda sahelīṃ koī suketa karanā rasa belīṃ
koi su gulāla sudarasana rātī koi bakauri bakacuna bihaṁsātī
koi su bolasari puhupāvatī koi jāhī jūhī sevatī
koi sonajarada jeuṁ kesari koi siṃgārahāra nāgesari
koi kūjā sadabaraga caṁbelī koī kadama surasa rasa belī
calīṃ sabai mālati saṁga phūle kaṁvala kamoda bedhi rahe gana gaṃdhrapa bāsa parimalāmoda
khelata mānasarovara gaīṃ jāi pāli para ṭhād̤hī bhaīṃ
dekhi sarovara rahasahiṃ kelī padumāvati sauṃ kahahiṃ sahelīṃ
ai rānī mana dekhu bicārī ehi naihara rahanā dina cārī
jau lahi ahai pitā kara rājū kheli lehu jauṃ khelahu ājū
puni sāsura hama gaunaba kālī kita hama kita eha saravara pālī
kita āvana puni apane hāthāṁ kita milikai khelaba eka sāthāṁ
sāsu naṁnada bolinha jiu lehīṃ dāruna sasura na āvai dehīṃ
piu piāra saba ūpara so puni karai dahuṁ kāha kahuṁ sukha rākhai kī dukha dahuṁ kasa jarama nibāhu
saravara tīṃra paduminīṃ āīṃ khoṃpā chori kesa mokarāīṃ
sasi mukha aṃga malaigiri rānī nāganha jhāṁpi līnha aradhānī
onae megha parī jaga chāhāṁ sasi kī sarana līnha janu rāhāṁ
chapi gai dinahi bhānu kai dasā lai nisi nakhata cāṁda paragasā
bhūli cakora disṭi tahaṁ lāvā megha ghaṭā mahaṁ cāṁda dekhāvā
dasana dāminī kokila bhāṣīṃ bhauhaiṃ dhanuka gagana lai rākhīṃ
naina khaṁjana dui keli karehīṃ kuca nāraṁga madhukara rasa lehīṃ
saravara rūpa bimohā hieṁ hilora karei pāya chuai maku pāvauṃ tehi misu laharaiṃ dei
dharīṃ tīra saba chīpaka sārīṃ saravara mahaṁ paiṭhīṃ saba bārī
pāeṁ nīra jānu saba belīṃ hulasī karahiṃ kāma kai kelīṃ
navala basaṃta saṁvārahi karīṃ hoi paragaṭa cāhahiṃ rasa bharīṃ
karila kesa bisahara bisabhare laharaiṃ lehi kaṁvala mukha dhare
uṭhe koṃpa janu dārivaṁ dākhā bhaī onaṃta prema kai sākhā
saravara nahiṃ samāi saṁsārā cāṁda nahāi paiṭha lie tārā
dhani so nīra sasi taraīṃ uīṃ aba kata disṭi kaṁvala au kuīṃ
cakaī bichuri pukārai kahāṁ milahu ho nāṁha eka cāṁda nisi saraga para dina dosara jala māṁha
lāgīṃ keli karai maṁjha nīrā haṃsa lajāi baiṭha hoi tīrā
padumāvati kautuka kari rākhī tumha sasi hohu tarāina sākhī
bādi meli kai khela pasārā hāru dei jauṃ khelata hārā
saṁvarahi sāṁvari gorihi gorī āpani āpani līnhi so jorī
būjhi khela khelahu eka sāthā hāru na hoi parāeṁ hāthā
ājuhi khela bahuri kita hoī khela gaeṁ kata khelai koī
dhani so khela khelahi rasa pemā rautāī au kūsala khemā
muhamada bāri parema kī jeuṁ bhāvai teuṁ khelu tīlahi phūlahi saṃga jeuṁ hoi phulāela tela
sakhī eka teiṁ khela na jānā cita aceta bhai hāra gaṁvānā
kaṁvala ḍāra gahi bhai bekarārā kāsoṃ pukārauṃ āpana hārā
kata khelai āiuṁ ehi sāthāṁ hāra gaṁvāi caliuṁ saiṃ hāthāṁ
ghara paiṭhata pūṁchaba ehi hārū kaunu utara pāubi paisārū
naina sīpa āṁsunha tasa bhare jānahu moṃti girahiṃ saba d̤hare
sakhinha kahā bhorī kokilā kaunu pāni jehi paunu na milā
hāru gaṁvāi so aisehiṃ rovā heri herāi lehu jauṃ khovā
lāgīṃ saba mili herai būd̤i būd̤i eka sātha koī uṭhī moṃti lai ghoṃghā kāhū hātha
kahā mānasara cahā so pāī pārasa rūpa ihāṁ lāgi āī
bhā niramara tenha pāyana paraseṃ pāvā rūpa rūpa keṃ daraseṃ
malai samīra bāsa tana āī bhā sītala gai tapani bujhāī
na janauṃ kaunu pauna lai āvā punni dasā bhai pāpa gaṁvāvā
tatakhana hāra begi utirānā pāvā sakhinha caṃda bihaṁsānā
bigase kumuda dekhi sasi rekhā bhai tehiṃ rūpa jahāṁ jo dekhā
pāe rūpa rūpa jasa cahe sasi mukha saba darapana hoi rahe
naina jo dekhe kaṁvala bhae niramara nīra sarīra haṁsata jo dekhe haṃsa bhae dasana joti naga hīra
padumāvati tahaṁ khela dhamārī suā maṁdira mahaṁ dekhi maṁjārī
kahesi calauṃ jauṃ lahi tana pāṁkhā jiu lai ud̤ā tāki bana ḍhāṁkhā
jāi parā banakhaṁḍa jiu līnhe mile paṃkhi bahu ādara kīnhe
āni dharīṃ āgeṃ bahu sākhā bhuguti na miṭai jauṃ lahiṃ bidhi rākhā
pāī bhuguti sukkha mana bhaeū ahā jo dukkha bisari saba gaeū
ai gosāiṁ tū aisa bidhātā jāṁvata jīu saba ka bhakha dātā
pāhana mahaṁ na pataṃga bisārā jahaṁ tohiṃ saṁvara dīnha tuiṁ cārā
taba lagi soga bichoha kara bhojana parā na peṭa puna bisarā bhā saṁvaranā janu sapane bhai bheṃṭa
padumāvatī pahaṁ āi bhaṁḍārī kahesi maṁdira mahaṁ parī maṁjārī
suā jo utara deta hā pūṁchā ud̤i gā piṃjara na bolai chaṁchā
rānī sunā sukkha saba gaeū janu nisi parī asta dina bhaeū
gahanai gahī cāṁda kai karā āṁsu gagana janu nakhatanha bharā
ṭūṭi pāli saravara bahi lāge kaṁvala būd̤a madhukara ud̤i bhāge
ehiṃ bidhi āṁsu nakhata hoi cue gagana chāṁd̤i saravara bhari ue
cihura cuvahiṃ motinha kai mālā aba hama phiri bāṁdhā caha bālā
ud̤i vaha suaṭā kahaṁ basā khojahu sakhī so bāsu dahuṁ hai dharati ki saraga gā pavana na pāvai tāsu
cahūṁ pāsa samujhāvahiṃ sakhī kahāṁ so aba pāia gā paṁkhī
jauṃ lahi piṃjara ahā parevā ahā bāṁdi kīnhesi niti sevā
tehiṃ baṁdi huteṃ jauṃ chūṭai pāvā puni phiri bāṁdi hoi kita āvā
oiṁ ud̤āna phara tahiai khāe jaba bhā paṃkhi pāṁkha tana pāe
piṃjara jehi ka sauṃpi tehi gaeū jo jākara so tākara bhaeū
dasa bāṭaiṃ jehi piṃjara māhāṁ kaiseṃ bāṁva maṁjārī pāhāṁ
eiṁ dharatī asa ketana līle tasa peṭa gād̤ha bahuri nahiṃ ḍhīle
jahāṁ na rāti na devasa hai jahāṁ na pauna na ghāni tehi bana hoi suaṭā basā ko re milāvai āni
suaiṃ tahāṁ dina dasa kali kāṭī āi viādha ḍhukā lai ṭāṭī
paiga paiga bhuiṁ cāṁpata āvā paṃkhinha dekhi sabanhi ḍara khāvā
dekhahu kachu acariju anabhalā tarivara eka āvata hai calā
ehi bana rahata gaī hama āū tarivara calata na dekhā kāū
āju jo tarivara cala bhala nāhīṃ āvahu ehi bana chāṃd̤i parāhīṃ
vai to ud̤e auru bana tākā paṃḍita suā bhūli mana thākā
sākhā dekhi rāja janu pāvā baiṭha niciṃta calā vaha āvā
pāṁca bāna kara khoṃcā lāsā bhare so pāṁca pāṁkha bhare tanu arujhā māre binu bāṁca
baṃdi bhā suā karata sukha kelī cūri pāṁkha dhari melesi ḍelī
tahavāṁ bahula paṃkhi kharabharahīṃ āpu āpu kahaṁ rodana karahīṃ
bikha dānā kata daiya aṁkūrā jehi bhā marana ḍahana dhari cūrā
jauṃ na hoti cārā kai āsā kata cirihāra ḍhukata lai lāsā
eiṁ bikha cārai saba budhi ṭhagī au bhā kāla hātha lai lagī
ehi jhūṭhī māyā mana bhūlā cūre pāṁkha jaisa tana phūlā
yahu mana kaṭhina marai nahiṃ mārā jāra na dekhu dekhu pai cārā
hama tau buddhi gaṁvāī bikha cārā asa khāī tūṁ suaṭā paṃḍita hatā tūṁ kata phāṁdā āī
suaiṃ kahā hamahūṁ asa bhūle ṭūṭa hiṃḍora garaba jehiṃ jhūle
kerā ke bana līnha baserā parā sātha tahaṁ bairī kerā
sukha kuriāra pharaharī khānā bikha bhā jabahiṃ biādha tulānā
kāheka bhoga birikha asa pharā ad̤ā lāi paṃkhinha kahaṁ dharā
hoi niciṃta baiṭhe tehi ad̤ā taba jānā khoṃcā hiya gad̤ā
sukhī ciṃta joraba dhana karanā yaha na ciṃta āge hai maranā
bhūle hamahu garaba tehi māhāṁ so bisarā pāvā jehi pāhāṁ
carata na khuruka kīnha taba jaba so carā sukha soi aba jo phāṁda parā giyaṁ taba roeṁ kā hoi
suni kai utara āṁsu saba poṃche kaunu pakha bāṁdhā budhi oche
paṃkhinha budhi jauṃ hoti ujyārī pad̤hā suā kata dharati maṁjārī
kata tītara bana jībha ughelā sakati haṁkāri phāṁdi giyaṁ melā
tā dina byādha bhaeu jiu levā uṭhe pāṁkha bhā nāuṁ parevā
bhai biādhi tisnā saṁga khādhū sūjhai bhuguti na sūjha biādhū
hamahiṃ lobha oiṁ melā cārā hamahiṃ garaba vaha cāhai mārā
hama niciṃta vaha āu chapānā kaunu biādhahi dokha apānā
so auguna kata kījai jiu d̤hījai jehi kāja aba kahanā kachu nāhīṃ masṭa bhalī paṁchirāja
citrasena citāura gad̤ha rājā kai gad̤ha koṭi citra jeiṁ sākhā
tehi kula ratanaseni ujiārā dhani jananī janamā asa bārā
paṃḍita guni sāmudrika dekhahiṃ dekhi rūpa au lagana bisekhahiṃ
ratanaseni ehi kula autarā ratana joti mani mātheṃ barā
padika padāratha likhī so jorī cāṁda suruja jasi hoi aṁjorī
jasa mālati kahaṁ bhaṁvara biyogī tasi ohi lāgi hoi yaha jogī
siṃghala dīpa jāi ohi pāvā siddha hoi citaura lai āvā
bhoga bhoja jasa mānai bikrama sākā kīnha parakhi so ratana pārakhī sabai lakhana likhi dīnha
citaura gad̤ha ka eka banijārā siṃghala dīpa calā baipārā
bāṁbhana eka huta naṣṭa bhikhārī so puni calā calata baipārī
rini kāhū kara līnhesa kād̤hī maku tahaṁ gaeṁ hoi kichu bād̤hī
māraga kaṭhina bahuta dukha bhae nāṁghi samudra dīpa ohi gae
dekhi hāṭa kichu sūjha na orā sabai bahuta kichu dīkha na thorā
pai suṭhi ūṁca banija taha kerā dhanī pāu nidhanī mukha herā
lākha karoranhi bastu bikāī sahasanhi kera na koi onāī
sabahīṃ līnha besāhanā au ghara kīnha bahora bāṁbhana tahāṁ lei kā gāṁṭhi sāṁṭhi suṭhi thora
jhuravai ṭhād̤ha kahāṁ hauṃ āvā banija na milā rahā pachitāvā
lābha jāni āeuṁ ehi hāṭāṁ mūra gaṁvāi caleuṁ tehi bāṭāṁ
kā maiṃ marana sikhāvana sikhī āeūṁ marai mīcu huti likhī
apane calata na kīnhi kubānī lābha na dīkha mūra bhau hānī
kā maiṃ bovā jarama ohi bhūṁjī khoi caleuṁ gharahūṁ kai pūṁjī
jehi bevahariyā kara bevahārū kā lai deba jauṃ cheṃkihi bārū
ghara kaiseṃ paiṭhaba maiṃ chūṁchai kauna utara deveuṁ tinha pūṁcheṃ
sātha calā sata bicalā bhae bica samuṁda pahāra āsa nirāsā hauṃ phirauṃ tūṁbidhi dehi adhāra
tabahi biādha suā lai āvā kaṃcana barana anūpa sohāvā
beṃcai lāga hāṭa lai ohīṃ mola ratana mānika jahaṁ hohīṃ
suā ko pūṁcha patiṃga maṁdāre calana dekhi āchai mana māre
bāṁbhana āi suā sauṃ pūṁchā dahuṁ gunavaṃta ki niraguna chūṁchā
kahu parabate jo guna tohiṃ pāhāṁ guna na chapāia hiradai māhāṁ
hama tumha jāti barābhaṁna doū jātihi jāti pūṁcha saba koū
paṃḍita hahu to sunāvahu bedū bina pūṁche pāia nahiṃ bhedū
hauṃ bāṁbhana au paṃḍita kahu āpana guna soi pad̤he ke āge jo pad̤hai dūna lābha tehi hoi
taba guna mohi ahā ho devā jaba piṃjara huṁta chūṭa parevā
aba guna kavana jo baṁdi jajamānā ghāli maṁjūsā beṃcai ānā
paṃḍita hoi so hāṭa na cad̤hā cahauṃ bikāi bhūli gā pad̤hā
dui māraga dekhau ehi hāṭāṁ daiya calāvai dahuṁ kehi bāṭāṁ
rovata rakata bhaeu mukha rātā tana bhā piara kahauṃ kā bātā
rāte syāma kaṃṭha dui gīvāṁ tinha dui phāṁda ḍarauṃ suṭhi jīvā
aba hauṃ kaṃṭha phāṁda givaṁ cīnhā dahuṁ kai phāṁda cāha kā kīnhā
pad̤hi guni dekhā bahuta maiṃ hai āgeṃ ḍaru soi dhuṁdha jagata saba jāni kai bhūli rahā budhi khoi
suni bāṁbhana binavā cirihārū karu paṃkhinha kahaṁ mayā na mārū
kata re niṭhura jiu badhasi parāvā hatyā kera na tohi ḍaru āvā
kahesi paṃkhi khādhuka mānavā niṭhura te kahia je para maṁsu khavā
āvahiṃ roi jāhi kai rovanā tabahuṁ na tajahiṃ bhoga sukha sovanā
au jānahiṃ tana hoihi nāsū pokhahiṃ māṁsu parāeṁ māṁsū
jauṃ na hota asa para maṁsa khādhū kata paṁkhinha kahaṁ dharata biādhū
jauṃ re byādha paṃkhī niti dharaīṃ so beṃcata mana lobha na karaī
bāṁbhana suā besāhā suni mati beda garaṃtha milā āi kai sāthinha bhā citaura ke paṃtha
taba lagi citraseni siva sājā ratanaseni citaura bhā rājā
āi bāta tehiṃ āgeṃ calī rājā banija āva siṃghalī
hahiṃ gajamoṃti bharīṃ saba sīpī auru bastu bahu siṃghala dīpī
bāṁbhana eka suā lai āvā kaṃcana barana anūpa sohāvā
rāte syāma kaṃṭha dui kāṁṭhā rāte ḍahana likhe saba pāṭhā
au dui naina sohāvana rātā rātā ṭhora amia rasa bātā
mastaka ṭīkā kāṁdha janeū kabi biāsa paṃḍita sahadeū
bola aratha soṃ bole sunata sīsa pe ḍola rājamaṁdira mahaṁ cāhia asa vaha suā amola
bhaī rajāesu jana daurāe bāṁbhana suā begi lai āe
bipra asīsi binati audhārā suā jīu nahiṃ karauṃ ninārā
pai yaha peṭa bhaeu bisavāsī jehiṃ nāe saba tapā saṁṃnyāsī
dārā seja jahāṁ jehi nāhīṃ bhuiṁ pari rahai lāi giva bāhīṃ
aṃdha rahai jo dekha na nainā gūṁga rahai mukha āva na vainā
bahira rahai saravana nahiṃ sunā pai eka peṭa na raha niragunā
kai kai phera aṃta bahu doṣī bārahiṃ bāra phirai na saṁtoṣī
so mohiṃ liheṃ maṁgāvai lāvai bhūkha piāsa jauṃ na hota asa bairī tau kehi kāhū kai āsa
suaiṃ asīsa dīnha bad̤a sājū bad̤a paratāpa akhaṁḍita rājū
bhāgavaṁta bad̤a vidhi autārā jahāṁ bhāga taha rūpa johārā
kou kehu pāsa āsa kai gaunā jo nirāsa did̤ha āsana maunā
kou bina pūṁche bola jo bolā hoi bola māṁṭī ke molā
pad̤hi guni jāni beda mata bheū pūṁchī bāta kahī sahadeū
gunī na koī āpu sarāhā jau so bikāi kahā pai cāhā
jauṃ lahi guna paragaṭa nahiṃ hoī tau lahi marama na jānai koī
catura beda hauṃ paṃḍita hīrāmani mohi nāuṁ padumāvati soṃ meravauṃ seva karauṃ tehi ṭhāuṁ
ratanaseni hīrāmani cīnhā eka lākha bāṁbhana kahaṁ dīnhā
bipra asīsā kīnha payānā suā so rājamaṁdira mahaṁ ānā
baranauṃ kāha suā kai bhākhā dhani so nāuṁ hīrāmani rākhā
jauṃ bolai tau mānika mūṁgā nāhiṃ tau mauna bāṁdha hoi gūṁgā
jauṃ bolai rājā mukha jovā janahuṁ moti hia hāra pirovā
janahuṁ māri mukha aṃbrita melā gura hoi āpu kīnha caha celā
suruja cāṁda kai kaththā kahā pema ka gahana lāi cita rahā
jo jo sunai dhunai sira rājā prīti ka hoi agāhu asa gunavaṃta nāhiṃ bhala suaṭā bāura karihai kāhu
dina dasa pāṁca tahāṁ jo bhae rājā katahuṁ ahereṃ gae
nāgamatī rūpavaṃtī rānī saba ranivāsa pāṭa paradhānī
kai siṃgāra darapana kara līnhā darasana dekhi garava jiyaṁ kīnhā
bhalehi so aura piārī nāhāṁ more rūpa ki koi jaga māhāṁ
haṁsata suā pahaṁ āi so nārī dīnhi kasauṭī au banavārī
suā bāna dahuṁ kahu kasi sonā siṃgha ladīpa tora kasa lonā
kauna disṭi torī rupamanī dahuṁ hauṃ loni ki vai padumini
jauṃ na kahasi sata suaṭā tohi rājā kai āna hai koi ehi jagata mahaṁṃ moreṃ rūpa samāna
saṁvari rūpa padumāvati kerā haṁsā suā rānī mukha herā
jehi saravara mahaṁ haṃsa na āvā bakulī tehi jala haṃsa kahāvā
daiyaṁ kīnha asa jagata anūpā eka eka teṃ āgari rūpā
kai mana garaba na chājā kāhū cāṁda ghaṭā au lāgā rāhū
loni biloni tahāṁ ko kahā lonī soi kaṃta jehi cahā
kā pūṁchahu siṃghala kī nārī dinahiṃ na pūjai nisi aṁdhiārī
puhupa sugaṃdha so tinha kai kāyā jahāṁ māṁtha kā baranauṃ pāyā
gad̤hī so sone soṃdhe bharī so rūpai bhāga sunata rūkhi bhai rānī hieṁ lona asa lāga
jauṃ yaha suā maṁdira mahaṁ rahaī kabahuṁ ki hoi rājā sauṃ kahaī
suni rājā puni hoi biyogī chāḍai rāja calai hoi jogī
bikha rākhai nahiṃ hoi aṁgūrū sabada na dei biraha tavaṁcūrū
dhāi dhāminī begi haṁkārī ohi sauṃpā jia risi na saṁbhārī
dekhu yaha suaṭā hai maṁdacālā bhaeu na tākara jākara pālā
mukha kaha āna peṭa basa ānā tehi auguna dasa hāṭa bikānā
paṃkhi na rākhia hoi kubhākhī tahaṁ lai māru jahāṁ nahiṃ sākhī
jehi dina kahaṁ hauṃ niti ḍarauṃ raini chapāvauṃ sūra lai caha dīnha kaṁvala kahaṁ mokahaṁ hoi maṁjūra
dhāi suā lai mārai gaī samujhi giāna hieṁ mati bhaī
suā so rājā kara bisarāmī māri na jāi cahai jehi sāmī
yaha paṃḍita khaṃḍita bairāgū dosa tāhi jehi sūjha na āgū
jauṃ tivāīṁ kai kāja na jānā parai dhokha pācheṃ pachitānā
nāgamatī nāgini budhi tāū suā maṁjūra hoi nahiṃ kāū
jo na kaṃta ke āesu māhāṁ kaunu bharosa nāri kai nāhāṁ
maku ehi khoja hoi nisi āī turai roga hari mātheṃ jāī
dui so chapāe nā chapaiṃ ka hatyā au pāpu aṃtahu karahiṃ bināsa ye sai sākhī dai āpu
rākhā suā dhāi mati sājā bhaeu khoja nisi āeṁ rājā
rānī utara māna sauṃ dīnhā paṃḍita suā maṁjārī līnhā
maiṃ pūṁchā siṃghala paduminī utaru dīnha tūṁ ko nāginī
vai jasa dina tūṁ nisi aṁdhiyārī jahāṁ basaṃta karīla ko bārī
kā tora puruṣa raini ko rāū ulū na jāna devasa kara bhāū
kā vaha paṃkhi koṭi maha koṭī asa bad̤a bola jībha kaha choṭī
ruhira cuai jaba kaha bātā bhojana binu bhojana mukha rātā
mātheṃ nahiṃ baisāria saṭhahi suā jauṃ lona kāna ṭūṭa jehi abharana kā lai karaba so sona
rājaiṃ suni biyoga tasa mānā jaiseṃ hieṁ bikrama pachitānā
vaha hīrāmani paṃḍita suā jauṃ bolai aṃbrita cuā
paṃḍita dukha khaṃḍita niradokhā paṃḍita huteṃ parai nahiṃ dokhā
paṃḍita keri jībhi mukha sūdhī paṃḍita bāta na kahai nibūdhī
paṃḍita sumati dei paṁtha lāvā jo kupatha tehi paṁḍita na bhāvā
paṃḍita rāte badana sareṣā jo hatyāra ruhira pai dekhā
kai parāna ghaṭa ānahu matī kai cali hohu suā saṁga satī
jani jānahu kai auguna maṁdira hoi sukha sāja āesu meṭi kaṃta kara kākara bhā na akāja
cāṁda jaisa dhani ujiara ahī bhā piu rosa gahana asa gahī
parama sohāga nibāhi na pārī bhā dohāga sevāṁ jaba hārī
etanika dosa biraci piu rūṭhā jo piu āpana kahai so jhūṭhā
aiseṃ garaba na bhūlai koī jehi ḍara bahuta piārī soī
rānī āi dhāi ke pāsāṁ suā bhuā seṃvara ke āsāṁ
parā prīti kaṃcana mahaṁ sīsā bithari na milai syāma pai dīsā
kahāṁ sonāra pāsa jehi jāū dei sohāga karai eka ṭhāūṁ
maiṃ piya prīti bharose garaba kīnha jia māhaṁ tehi risi hauṃ paraheliuṁ nigad̤a rosa kia nāhaṁ
utara dhāi taba dīnha risāī risi āpuhi buddhi aurahi khāī
maiṃ jo kahā risi karahu na bālā ko na gaeu ehi risi kara ghālā
tūṁ risi bharī na dekhasi āgū risi mahaṁ kākara bhaeu sohāgū
birasa birodha risihi pai hoī risi mārai tehi māra na koī
jehi kī risi marie rasa jījai so rasa taji risi kabahuṁ na kījai
jehi risi tehi rasa jogai na jāī binu rasa haradi hoi piarāī
kaṃta suhāga ki pāia sāṁdhā pāvai soi jo ohiṃ cita bāṁdhā
rahai jo piya ke āesu au baratai hoi khīna soi cāṁda asa niramari jarama na hoi malīna
juā hāri samujhī mana rānī suā dīnha rājā kahaṁ ānī
māna mate hauṃ garaba jo kīnhā kaṃta tumhāra marama maiṃ cīnhā
sevā karai jo barahau māsā etanika auguna karahu bināsā
jauṃ tumha dei nāi kai gīvāṁ chāṁd̤ahu nahiṃ binu māre jīvāṁ
milatahi mahaṁ janu ahahu nināre tumha sauṃ ahai adesa piāre
maiṃ jānā tumha mohīṃ māhāṁ dekhauṃ tāki tau hahu saba pāhāṁ
kā rānī kā cerī koī jā kahaṁ mayā karahu bhali soī
tumha soṃ koi na jītā hāre bararuci bhoja pahileṃ āpu jo khovai karai tumhārā khoja
rājaiṃ kahā satta kahu suā binu sata kasa jasa seṃvara bhuā
hoi mukha rāta satta kī bātā jahāṁ satta tahaṁ dharama saṁghātā
bāṁdhī sisṭi ahai sata kerī lakhimī āhi satta kī cerī
satta jahāṁ sāhasa sidhi pāvā jauṃ satavādī puruṣa kahāvā
sata kahaṁ satī saṁvārai sarā āgi lāi cahuṁ disi sata jarā
dui jaga tarā satta jeiṁ rākhā au piāra daiahi sata bhākhā
so sata chāṁd̤i jo dharama bināsā kā mati hieṁ kīnha sata nāsā
tumha sayāna au paṃḍita asata na bhākhahu kāu satta kahahu so mosoṃ dahuṁ kākara aniyāu
satta kahata rājā jiu jāū pai mukha asata na bhākhauṃ kāū
hauṃ sata lai nisarā ehi pateṃ siṃghala dīpa rāja ghara hateṃ
padumāvati rājā kai bārī paduma gaṃdha sasi bidhi autārī
sasi mukha aṃga malaigiri rānī kanaka sugaṃdha duādasa bānī
haṁhiṃ jo padumini siṃghala māhāṁ sugaṁdha surūpa so ohi kī chāhāṁ
hīrāmani hauṃ tehi ka parevā kaṃṭhā phūṭa karata tehi sevā
au pāeuṁ mānusa kai bhākhā nāhiṃ ta kahāṁ mūṁṭhi bhari pāṁkhā
jau lahi jioṃ rāta dina sumirauṃ marauṃ to ohi lai nāuṁ mukha rātā tana hariara kīnhe ohūṁ jagata lai lāuṁ
hīrāmani jauṃ kamala bakhānā suni rājā hoi bhaṁvara bhulānā
āgeṃ āu paṃkhi ujiāre kahahi so dīpa pataṃga kai māre
rahā jo kanaka subāsi ka ṭhāūṁ kasa na hoi hīrāmani nāūṁ
ko rājā kasa dīpa utaṃgū jehi re sunata mana bhaeu pataṃgū
suni so samuṁda cakhu bhe kilakilā kaṁvalahi cahauṃ bhaṁvara hoi milā
kahu sugaṃdha dhani kasi niramarī bhā ali saṃga ki abahīṃ karī
au kahu tahāṁ jo padumini lonī ghara ghara saba ke hoi jasi honī
sabai bakhāna tahāṁ kara kahata so mosoṃ āu cahauṃ dīpa vaha dekhā sunata uṭhā tasa cāu
kā rājā hauṃ baranauṃ tāsū siṃghala dīpa ādi kabilāsū
jo gā tahāṁ bhulāneu soī ge juga bīta na bahurā koī
ghara ghara padumini chatisau jātī sadā basaṃta devasa au rātī
jehi jehi barana phūla phulavārī tehi tehi barana sugaṃdha so nārī
gaṃdhrapaseni tahāṁ bad̤a rājā acharinha māhaṁ iṃdra bidhi sājā
so padumāvati tākari bārī au saba dīpa māhiṃ ujiārī
cahūṁ khaṃḍa ke bara jo onāhīṃ garabanha rājā bolai nāhīṃ
uata sūra jasa dekhia cāṁda chapai tehi dhūpa aisai sabai jāhiṃ chapi padumāvati ke rūpa
suni rabi nāuṁ ratana bhā rātā paṃḍita pheri ihai kahu bātā
tuiṁ suraṃga mūrati vaha kahī cita mahaṁ lāgi citra hoi rahī
janu hoi suruja āi mana basī saba ghaṭa pūri hiaiṃ paragasī
aba hauṃ suruja cāṁda vaha chāyā jala binu mīna rakata binu kāyā
kirini karā bhā pema aṁkūrū jauṃ sasi saraga milaiṃ hoi sūrū
sahasahuṁ karāṁ rūpa mana bhūlā jahaṁ jahaṁ disṭi kavala janu phūlā
tahāṁ bhaṁvara jeuṁ kaṁvalā gaṃdhī bhai sasi rāhu keri rini baṃdhī
tīni loka caudaha khaṃḍa sabai parai mohi sūjhi pema chāṁd̤i kichu auru na lonā jauṃ dekhauṃ mana būjhi
pema sunata mana bhūlu na rājā kaṭhina pema sira dei tau chājā
pema phāṁda jo parā na chūṭā jīu dīnha bahu phāṁda na ṭūṭā
giragiṭa chaṃda dharai dukha tetā khina khina rāta pīta khina setā
jāni puchāri jo bhai banabāsī rovaṁ rovaṁ pare phāṁda nagavāsī
pāṁkhanha phiri phiri parāso phāṁdū ud̤i na sakai arujhī bhā bāṁdū
muyoṃ muyoṃ ahanisi cilalāī ohi rosa nāganha dhari khāī
pāṁḍuka suā kaṃṭha ohi cīnhā jehi giyaṁ parā cāha jiu dīnhā
tītira giyaṁ jo phāṁda hai nitahi pukārai dokhu sakati haṁkāri phāṁda giyaṁ melai kaba mārai hoi mokha
rājaiṃ līnha ūbha bhari sāṁsā aisa bola jani bolu nirāsā
bhalehiṃ pema hai kaṭhina duhelā dui jaga tarā pema jeiṁ khelā
dukha bhītara jo pema madhu rākhā gaṃjana marana sahai so cākhā
jeiṁ nahiṃ sīsa pema paṁtha lāvā so prithimī mahaṁ kāhe koṃ āvā
aba maiṃ pema paṁtha sira melā pāṁva na ṭhelu rākhu kai celā
pema bāra so kahai jo dekhā jeiṁ na dekha kā jāna bisekhā
taba lagi dukha prītama nahiṃ bheṃṭā jaba bheṃṭā jaramanha dukha meṭā
jasi anūpa tuiṁ dekhī nakha sikha barani siṃgāra hai mohi āsa milana kai jauṃ meravai karatāra
kā siṃgāra ohi baranauṃ rājā ohi ka siṃgāra ohi pai chājā
prathama hi sīsa kasturī kesā bali bāsuki kau auru naresā
bhaṁvara kesa vaha mālati rānī bisahara lurahiṃ lehiṃ araghānī
benī chori jhāru jauṃ bārā saraga patāra hoi aṁdhiyārā
koṃvala kuṭila kesa naga kāre laharanhi bhare bhuaṃga bisāre
bedhe jānu malaigiri bāsā sīsa cad̤he loṭahiṃ cahuṁ pāsā
ghuṁghuravāri alakaiṃ bikha bharīṃ siṃkarīṃ pema cahahiṃ giyaṁ parīṃ
asa phaṁdavāre kesa vai rājā parā sīsa giyaṁ phāṁda asṭau kurī nāga oragāne bhai kesanhi ke bāṁda
baranauṃ māṁga sīsa uparāhīṃ seṃdura abahiṃ cad̤hā tehi nāhīṃ
binu seṃdura asa jānahuṁ diyā ujiara paṃtha raini mahaṁ kiyā
kaṃcana rekha kasauṭī kasī janu āna mahaṁ dāmini paragasī
suruja kirina jasa gajana bisekhī jamunā māṁjha sarasutī dekhī
khāṁḍai dhāra ruhira janu bharā karavata lai benī para dharā
tehi para pūri dhare jauṃ moṃtī jamunā māṁjha gāṁga kai sotī
karavata tapā lehiṃ hoi cūrū maku so ruhira lai dei seṃdūrū
kanaka duādasa bāni hoi caha sohāga vaha māṁga sevā karahiṃ nakhata au taraīṃ uai gagana nisi gāṁga
kahauṃ lilāṭa duija kai jotī duijihi joti kahāṁ jaga otī
sahasa karāṁ jo suruja dipāī dekhi lilāṭa sou chapi jāī
kā sarabari tehi deuṁ mayaṃkū cāṁda kalaṃkī vaha nikalaṃkū
au cāṁdahi puni rāhu garāsā vaha binu rāhu sadā paragāsā
tehi lilāṭa para tilaka baīṭhā duiji pāṭa jānahuṁ dhuva ḍīṭhā
kanaka pāṭa janu baiṭheu rājā sabai siṃgāra atra lai sājā
ohi āgeṃ thira rahai na koū dahuṁ kā kahaṁ asa jurā saṁjoū
kharaga dhanuka au cakra bāna dai jaga mārana tinha nāuṁ suni kai parā muruchi kai rājā mo kahaṁ bhae eka ṭhāuṁ
bhauhaiṃ syāma dhanuku janu tānā jāsauṃ hera māra bikha bānā
uhai dhanuka unha bhaiṃhanha cad̤hā kei hatiyāra kāla asa gad̤hā
uhai dhanuka kirasuna pahaṁ ahā uhai dhanuka rāghau kara gahā
uhai dhanuka rāvana saṁghārā uhai dhanuka kaṃsāsura mārā
uhai dhanuka bedhā huta rāhū mārā ohīṃ sahassara bāhū
uhai dhanuka maiṃ opahaṁ cīnhā dhānuka āpa bejha jaga kīnhā
unha bhaiṃhanhi sari keu na jītā āchariṃ chapīṃ chapīṃ gopītā
bhaiṃha dhanuka dhani dhānuka dosara sari na karāi gagana dhanuka jo ūgavai lājanha so chapi jāi
naina bāṁka sari pūja na koū māna samuṁda asa ulathahiṃ doū
rāte kaṁvala karahiṃ ali bhavāṁ ghūmahiṃ māṁti cahahiṃ upasavāṁ
uṭhahiṃ turaṃga lehiṃ nahiṃ bāgā cāhahiṃ ulathi gagana kahaṁ lāgā
pavana jhakorahiṃ dehi halorā saraga lāi bhuiṁ lāī bahorā
jaga ḍolai ḍolata naināhāṁ ulaṭi ad̤āra cāha pala māhāṁ
jabahiṃ phirāva gaṁgana gahi borā asa vai bhavara cakra ke jorā
samuda hiṃḍora karahiṃ janu jhūle khaṃjana lurahiṃ miriga janu bhūle
subhara samuṁda asa naina dui mānika bhare taraṃga āvata tīra jāhiṃ phiri kāla bhavara tenha saṃga
barunī kā baranauṃ imi banī sāṁdhe bāna jānu dui anī
jurī rāma rāvana kai sainā bīca samuṃda bhae dui nainā
vārahiṃ pāra banāvari sāṁdhī jāsauṃ hera lāga bikha bāṁdhī
unha bānanha asa ko ko na mārā bedhi rahā sagarauṃ saṃsārā
gaṁgana nakhata jasa jāhiṃ na gane haiṃ saba bāna ohi ke hane
dharatī bāna bedhi saba rākhī sākhā ṭhād̤hi dehiṃ saba sākhī
rovaṁ rovaṁ mānusa tana ṭhād̤he sotahi sota bedhi tana kād̤he
baruni bāna saba opahaṁ bedhe rana bana ṭhaṃkha saujanha tana saba rovāṁ paṃkhinha tana saba paṃkha
nāsika kharaga deuṁ kehi jogū kharaga khīna ohi badana saṁjogū
nāsika dekhi lajāneu suā sūka āi besari hoi uā
suā so piara hirāmani lājā auru bhāu kā baranauṃ rājā
suā so nāṁka kaṭhora paṁvārī vaha koṃvali tila puhupa saṁvārī
puhupa sugaṃdha karahiṃ saba āsā maku hiragāi lei hama bāsā
adhara dasana para nāsika sobhā dārivaṁ dekhi suā mana lobhā
khaṃjana duhuṁ disi keli karāhīṃ dahuṁ vaha rasa ko pāva ko nāhīṃ
dekhi amia rasa adharanhi bhaeu nāsikā kīra pavana bāsa pahuṁcāvai asa rama chāṁd̤a na tīra
adhara suraṃga amia rasa bhare biṃba suraga lāji bana phare
phūla dupaharī mānahuṁ rātā phūla jharahiṃ jaba jaba kaha bātā
hīrā gahai so vidruma dhārā bihaṁsata jagata hoi ujiārā
bhae maṁjīṭha pānanha raṃga lāgeṃ kusuma raṃga thira rahā na āgeṃ
asa kai adhara amia bhari rākhe abahiṃ achata na kāhūṁ cākhe
mukha taṁbola raṁga dhārahiṃ rasā kehi mukha joga so aṃbrita basā
rātā jagata dekhi raṁga rāte ruhira bhare āchahiṃ bihaṁsāte
amia adhara asa rājā saba jaga āsa karei kehi kahaṁ kaṁvala bigāsā ko madhukara rasa lei
dasana cauka baiṭhe janu hīrā au bica bica raṁga syāma gaṁbhīrā
janu bhādauṃ nisi dāmini dīsī camaki uṭhī tasi bhīni batīsī
vaha jo joti hīrā uparāhīṃ hīrā dipahiṃ so tehi parichāhīṃ
jehi dina dasana joti niramaī bahutanha joti joti ohi bhaī
rabi sasi nakhata dīnha ahiṃ jotī ratana padāratha mānika moṃtī
jahaṁ jahaṁ bihaṁsi subhāvahiṃ haṁsī tahaṁ tahaṁ chiṭaki joti paragasī
dāmini damaki na sarabari pūjā puni vaha joti auru ko dūjā
vihaṁsata haṁsata dasana tasa camake pāhana uṭhe jharakki dārivaṁ sari jo na kai sakā phāṭeu hiyā darakki
rasanā kahauṃ jo kaha rasa bātā aṃbrita bacana sunata mana rātā
harai so sura cātrika kokilā bīna baṃsi vaha bainu na milā
cātrika kokila rahahiṃ jo nāhīṃ suni vaha baina lāji chapi jāhīṃ
bhare pema madhu bolai bolā sunai so māti ghurmi kai ḍolā
catura beda mati saba ohi pāhāṁ riga jaju sāma atharbana māhāṁ
eka eka bola aratha caugunā iṃdra moha baramhā sira dhunā
amara bhāratha piṃgala au gītā aratha jūjha paṃḍita nahiṃ jītā
bhāvasatī byākarana sarasutī piṃgala pāṭha purāna beda bheda saiṃ bāta kaha tasa janu lāgahiṃ bāna
puni baranauṃ kā suraṁga kapolā eka nāraṁga ke duau amolā
puhupa paṃka rasa aṃbrita sāṁdhe keiṁ ye suraṁga khiraurā bāṁdhe
tehi kapola bāeṁ tila parā jeiṁ tila dekha so tila tila jarā
janu ghuṁghucī vaha tila karamuhāṁ biraha bāna sāṁdhā sāmuhāṁ
agini bāna tila jānahuṁ sūjhā eka kaṭākha lākha dui jūjhā
so tila kāla meṃṭi nahiṃ gaeū aba vaha gāla kāla jaga bhaeū
dekhata naina parī parichāhīṃ tehateṃ rāta syāma uparāhīṃ
so tila dekhi kapola para gaṁgana rahā dhuva gād̤i khinahi uṭhai khina būd̤ai ḍolai nahiṃ tila chāṁd̤i
srabana sīpa dui dīpa saṁvāre kuṁḍala kanaka race uṁjiāre
mani kuṃḍala camakahiṃ ati lone janu kauṃdhā laukahiṃ duhuṁ kone
duhuṁ disi cāṁda suruja camakāhīṃ nakhatanha bhare nirakhi nahiṃ jāhīṃ
tehi para khūṁṭa dīpa dui bāre dui dhuva duau khūṁṭa baisāre
pahire khuṃbhī siṃghala dīpī jānahuṁ bharī kacapacī sīpī
khina khina jabahiṃ cīra sira gahā kāṁpata bīja duhūṁ disi rahā
ḍarapahiṃ deva loka siṃghalā parai na bīja ṭūṭi ehi kalā
karahiṃ nakhata saba sevā sravana dipahiṃ asa dou cāṁda suruja asa gahane auru jagata kā kou
baranauṃ gīvaṁ kuṁja kai rīsī kaṃja nāra janu lāgeu sīsī
kuṃdai pheri jānu giu kād̤hī harī puchāri ṭhagī janu ṭhād̤hī
janu hiya kād̤hi parevā ṭhād̤hā tehi teṃ adhika bhāu giu bād̤hā
cāka cad̤hāi sāṁca janu kīnhā bāga turaṃga jānu gahi līnhā
giu maṁjūra taṁvacura jo hārā vahai pukārahiṃ sāṁjha saṁkārā
puni tihi ṭhāuṁ parī tiri rekhā ghūṁṭata pīka līka saba dekhā
dhani so gīva dīnheu bidhi bhāū dahuṁ kāsauṃ lai karai merāū
kaṃṭha sirī mukutāhala mālā sohai abharana gīvaṁ ko hoi hāra kaṃṭha ohi lāgai keiṁ tapu sādhā jīvaṁ
kanaka daṃḍa dui bhujā kalāī jānahuṁ pheri kuṁdereṃ bhāīṃ
kadali [ āṃbha kī jānahuṁ jorī au rātī ohi kaṁvala hathorī
jānahuṁ rakata hathorīṃ būd̤īṃ rabi parabhāta tāta vaha jūd̤īṃ
hiyā kād̤hi janu līnhesi hāthāṁ rakata bharī aṁgurī tehiṃ sāthāṁ
au pahireṃ naga jarī aṁgūṭhī jaga binu jīva jīva ohi mūṭhī
bāṁhū kaṃgana ṭād̤a salonī ḍolati bāṁha bhāu gati lonī
jānahuṁ gati bed̤ini de[ ārāī bāha ḍolāi jīu lai jāī
bhuja upamā paṁvanāri na pūjī [ īna bhaī tehi ciṃta ṭhāṁvahiṃ ṭhāṁva beha bhe hiradaiṃ ūbhi sāṁsa lei niṃta
hiyā thāra kaṃca kaṃcana lāḍū kanaka kacora uṭhe kari cāḍū
kuṃdana bela sāji janu kūṁde aṃbrita bhare ratana dui mūṁde
bedhe bhaṁvara kaṃṭa ketukī cāhahiṃ bedha kīnha keṃcukī
jobana bāna lehiṃ nahiṃ bāgā cāhahiṃ hulasi hieṁ haṭha lāgā
agini bāna dui jānahu sāṁdhe jaga bedhahiṃ jauṃ hohiṃ na bāṁdhe
utaga jaṁbhīra hoi ra[ āvārī chui ko sakai rājā kai bārī
dārivaṁ dā[ ā phare anacakhe asa nāraga dahuṁ kā kahaṁ rākhe
rājā bahuta mue tapi lāi lāi bhuiṁ mātha kāhūṁ chuai na pāre gae marorata hātha
peṭa patra caṃdana janu lāvā kuṃkuha kesari barana sohāvā
[ īra ahāra na kara sukuvāṁrā pāna phūla ke rahai adhārā
syāma bhuaṃgini romāvalī nābhī nikasi kaṁvala kahaṁ calī
āi duhūṁ nāraṁga bica bhaī de i[ ā maṁjūra ṭhamaki rahi gaī
janahuṁ cad̤hī bhaṁvaranhi kai pāṁtī caṃdana [ āṁbha bāsa kai māṁtī
kai kāliṃdrī biraha satāī cali payāga araila bica āī
nābhī kuṃḍara bānārasī sauhaṁ ko hoi mīcu tahaṁ basī
sira karavata tana karasī lai lai bahuta sījhe tehi āsa bahuta dhūma ghūṁṭata maiṃ dekhe utaru na dei nirāsa
bairini pīṭhi līnha oiṁ pācheṃ janu phiri calī apacharā kācheṃ
malayagiri kai pīṭhi saṁvārī benī nāga cad̤hā janu kārī
laharaiṃ deta pīṭhi janu cad̤hā cīra od̤hāvā kaṃcuki mad̤hā
dahuṁ kā kahaṁ asi benī kīnhī caṃdana bāsa bhuaṃganha dīnhī
kisna kai karā cad̤hā ohi māthe taba so chūṭa aba chūṭa na nātheṃ
kārī kaṁvala gahe mu[ ā de[ ā sasi pācheṃ jasa rāhu bise[ ā
ko dekhai pāvai vaha nāgū so dekhai mātheṃ mani bhāgū
pannaga pakaja mu[ ā gahe khaṃjana tahāṁ baīṭha chāta siṃghāsana rāja dhana tā kahaṁ hoi jo ḍīṭha
laṃka puhumi asa āhi na kāhūṁ kehari kahauṃ na ohi sari tāhūṁ
basā laṃka baranai jaga jhīnī tehi teṃ adhika laṃka vaha khīnī
parihaṁsa piara bhae tehiṃ basā līnhe laṃka loganha kahaṁ ḍaṁsā
jānahuṁ nalini khaṃḍa dui bhaī duhuṁ bica laṃka tāra rahi gaī
hiya soṃ mori calai vaha tāgā paiga deta kata sahi saka lāgā
chudra ghaṃṭi mohahiṃ nara rājā iṃdra akhāra āi janu sājā
mānahuṁ bīna gahe kāminī rāgahiṃ sabai rāga rāginī
siṃgha na jītā laṃka sari hāri līnha bana bāsu tehiṃ risa rakata piai manaī kara khāi māra kai māṁsu
nābhī kuṃḍara malai samīrū samuṁda bhaṁvara jasa bhaṁvai gaṁbhīrū
bahutai bhaṁvara bauṃḍarā bhae pahuṁci na sake saraga kahaṁ gae
caṃdana māṁjha kuraṃgini khojū dahuṁ ko pāva ko rājā bhojū
ko ohi lāgi hivaṃcala sījhā kā kahaṁ likhī aisa ko rījhā
tīvai kaṁvala sugaṃdha sarīrū samuṁda lahari sohai tana cīrū
jhūlahiṃ ratana pāṭha ke jhoṃpā sāji madana dahuṁ kāpahaṁ kopā
abahiṃ so āhi kaṁvala kai karī na janauṃ kavana bhaṁvara kahaṁ dharī
bedhi rahā jaga bāsanā parimala meda sugaṃdha tehi araghāni bhaṁvara saba lubudhe tajahiṃ na nīvī baṃdha
baranauṃ nitaṁba laṃka kai sobhā au gaja gavana dekhi saba lobhā
jure jaṃgha sobhā ati pāe kerā khāṁbha pheri janu lāe
kaṁvala carana ati rāta bisekhe rahahiṃ pāṭa para puhumi na dekhe
devatā hātha hātha pagu lehī pagu para jahāṁ sīsa tahaṁ dehīṃ
māṁthe bhāga ko dahuṁ asa pāvā kaṁvala carana lai sīsa cad̤hāvā
cūrā cāṁda suruja ujiārā pāyala bīca karahiṃ jhanakārā
anavaṭa bichiā nakhata tarāīṃ pahuṁci sakai ko pāvanhi tāīṃ
barani siṃgāra na jāneuṁ nakhasikha jaisa abhoga tasa jaga kichau na pāvauṃ upamā deuṁ ohi joga
sunatahi rājā gā muruchāī jānahuṁ lahari suruja kai āī
pema ghāva dukha jāna na koī jehi lāgai jānai pai soī
parā so pema samuṃda apārā laharahiṃ lahara hoi bisaṁbhārā
biraha bhaṁvara hoi bhāṁvari deī khina khina jīva hilorahi leī
khinahi nisāsa būd̤i jiu jāī khinahi uṭhai nisaṁsai baurāī
khinahi pīta khina hoi mukha setā khinahi ceta khina hoi acetā
kaṭhina marana teṃ pema bevasthā na jiaṁ jibana na dasaīṁ avasthā
jani lenihāranha līnha jiu harahiṃ tarāsahiṃ tāhi etanā bola na āva mukha karahiṃ tarāhi tarāhi
jahaṁ lagi kuṭuṁba loga au negī rājā rāya āe saba begī
jāṁvata gunī gārurī āe ojhā baida sayāna bolāe
caracahiṃ ceṣṭā parakhahiṃ nārī niara nāhiṃ oṣada tehi bārī
hai rājahiṃ laṣṣana kai karā sakati bāna mohā hai parā
nahiṃ so rāma hanivaṁta bad̤i dūrī katha lai āva sajīvani mūrī
binau karahiṃ jete gad̤hapati kājiu kīnha kavani mati matī
kahahu so pīra kāha binu khāṁgā samuṁda sumeru āva tumha māṁgā
dhāvana tahāṁ paṭhāvahu dehiṃ lākha dasa roka hai so beli jehi bārī ānahiṃ sabai baroka
jauṃ bhā ceta uṭhā bairāgā bāura janahuṁ soi asa jāgā
āvana jagata bālaka jasa rovā uṭhā roi ho gyāna so khovā
hauṃ to ahā amarapura jahāṁ ihāṁ maranapura āeuṁ kahāṁ
keiṁ upakāra marana kara kīnhā sakati jagāi jīu hari līnhā
sovata ahā jahāṁ sukha khāvā kasa na tahāṁ sovata vidhi rākhā
aba jiu tahāṁ ihāṁ tana sūnā kaba lagi rahai parāna bihūnā
jau jiu ghaṭihi kāla ke hāthāṁ ghaṭana nīka pai jīva nisāthāṁ
ahuṭha hātha tana saravara hiyā kaṁvala tehi māṁha nainanhi jānahu niareṃ kara pahuṁcata avagāha
sabanhi kahā mana samajhahu rājā kāla sateṃ kai jūjhi na chājā
tāsauṃ jūjhi jāta jauṃ jītā jāta ta kirasuna taji gopītā
au nahiṃ nehu kāhu sauṃ kījai nāuṁ mīṭha khāeṁ jiu dījai
pahilehiṃ sukkha nehu java jorā puni hoi kaṭhina nibāhata orā
ahuṭha hātha tana jaisa sumerū pahuṁci na jāi parā tasa pherū
gaṁgana disṭi sauṃ jāi pahūṁcā pema adisṭi gaṁgana sauṃ ūṁcā
dhuva teṃ ūṁca pema dhuva uvā sira dai pāu dei so chuvā
tumha rājā au sukhiā karahu rāja sukha bhoga ehi re paṃtha so pahuṁcai sahai jo dukkha viyoga
suaiṃ kahā mana samujhahu rājā karata pirīta kaṭhina hai kājā
tumha abahīṃ jeīṃ ghara poīṃ kaṁvala na baiṭhi baiṭha hahu koīṃ
jānahi bhaṁvara jo tehi paṁtha lūṭe jīu dīnha au dieṁ na chūṭe
kaṭhina āhi siṃghala kara rājū pāia nāhiṃ rāja ke sājū
ohiṃ paṁtha jāi jo hoi udāsī jogī jatī tapā saṃnyāsī
bhoga jori pāita vaha bhogū taji so bhoga koi karata na jogū
tumha rājā cāhahu sukha pāvā jogahi bhogahi kata bani āvā
sādhanha siddhi na pāia jau lahi sādha na tappa soī jānahiṃ bāpure jo sira karahiṃ kalappa
kā bhā joga kahānī katheṃ nikasai na ghiu bāju dadhi matheṃ
jauṃ lahi āpu herāi na koī tau lahi herata pāva na soī
pema pahāra kaṭhina bidhi gad̤hā so pai cad̤hai sīsa soṃ cad̤hā
paṃtha sūrinha kara uṭhā aṃkūrū cora cad̤hai ki cad̤hai maṁsūrū
tū rājā kā pahirasi kaṃthā toreṃ ghaṭahi māṁha dasa paṃthā
kāma krodha tisnā mada māyā pāṁcau cora na chād̤ahiṃ kāyā
nava seṃdhai ohi ghara maṁjhiārā ghara mūsahiṃ nisi kai ujiārā
abahūṁ jāgu ayāne hota āva nisu bhora puni kichu hātha na lāgihi mūsi jāhiṃ jaba cora
suni so bāta rājā mana jāgā palaka na māra pema cita lāgā
nainanha ḍharahiṃ moti au mūṁgā jasa gura khāi rahā hoi gūṁgā
hieṁ kī joti dīpa vaha sūjhā yaha jo dīpa adhiara bhā būjhā
ulaṭi disṭi māyā sauṃ rūṭhī palaṭi na phirī jāni kai jūṭhī
jau pai nāhīṃ asthira dasā jaga ujāra kā kījai basā
gurū biraha cinagī pai melā jo sulagāi lei so celā
aba kai phaniga bhṛgi kai karā bhaṁvara houṁ jehi kārana jarā
phūla phūla phiri pūchauṃ jauṃ pahuṁcauṃ ohi keta tana nevachāvara kai milaiṃ jyauṃ madhukara jiu deta
tajā rāja rājā bhā jogī au kiṃgarī kara gaheṃ biyogī
tana bisaṁbhara mana bāura raṭā arujhā pema parī sira jaṭā
caṃda badana au caṃdana dehā bhasama cad̤hāi kīnha tana khehā
mekhala siṃgī cakra dhaṁdhārī jogauṭā rudrākha adhārī
kaṃthā pahiri ḍaṃḍa kara gahā siddhi hoi kahaṁ gorakha kahā
muṃdrā sravana kaṃṭha japamālā kara udapāna kāṁdha baghachālā
pāṁvari pāṁva līnha sira chātā khappara līnha bhesa kai rātā
calā bhuguti māṁgai kahaṁ sāji kayā tapa joga siddha houṁ padumāvati pāeṁ hiradai jehi ka biyoga
ganaka kahahiṃ karu gavana ājū dina lai calahi pharai sidhi kājū
pema paṃtha dina gharī na dekhā taba dekhai jaba hoi sarekhā
jehi tana pema kahāṁ tehi māṁsū kathā na rakata nayananhi āṁsū
paṁḍita bhulāna na jānai cālū jīu leta dina pūṁcha na kālū
satī ki baurī pūṁchai pāṁd̤e au ghara paiṭhi sameṭai bhāṁd̤e
mari jo calai gāṁga gati leī tehi dina gharī kahāṁ ko deī
maiṃ ghara bāra kahāṁ kara pāvā ghara kāyā puni aṃta parāvā
hauṃ re paṁkherū paṁkhī jehi bana mora nibāhu kheli calā tehi bana kahaṁ tumha āpana ghara jāhu
cahuṁ disi āna soṃṭianha pherī bhai kaṭakāī rājā kerī
jāṁvata ahai sakala oragānā sāṁvara lehu dūri hai jānā
siṃghala dīpa jāi saba cāhā mola na pāuba jahāṁ besāhā
saba nibahihi tahaṁ āpani sāṁṭhī sāṁṭhī binā rahaba mukha māṁṭī
rājā calā sāji kai jogū sājahu begi calai saba logū
garaba jo cad̤he turai kī pīṭhī aba so tajahu saraga sauṃ ḍīṭhī
maṃtrā lehu hohu saṁga lāgū gudari jāi saba hoihi āgū
kā niciṃta re manuse āpani ciṃtā āchu lehi sajaga hoi agumana phiri pachitāhi na pāchu
binavai ratanaseni kai māyā māṁtheṃ chatra pāṭa niti pāyā
berasahu nava lakha lacchi piārī rāja chāṁd̤i jani hohu bhikārī
niti caṃdana lāgai jehi dehā so tana dekhu bharaba aba khehā
saba dina raheu karata tumha bhogū so kaise sādhava tapa jogū
kaiseṃ dhūpa sahaba binu chāhāṁ kaiseṃ nīṃda parihi bhuiṁ māhāṁ
kaiseṃ od̤haba kāṁvari kaṃthā kaiseṃ pāuṁ calaba tumha paṃthā
kaiseṃ sahaba khinahi khina bhūkhā kaiseṃ khāba kurakuṭā rūkhā
rāja pāṭa dara parigaha saba tumha soṃ ujiāra baiṭhi bhoga rasa mānahu kai na calahu aṁdhiāra
mohiṃ yaha lobha sunāu na māyā kākara sukha kākara yaha kāyā
jauṃ niāna tana hoihi chārā māṁṭī pokhi mareṃ ko bhārā
kā bhūlahu ehi caṃdana covāṁ bairī jahāṁ āṁga ke rovāṁ
hātha pāu saravana au āṁkhī ye saba hī bharahaiṃ puni sākhī
sota sota bolihiṃ tana dokhū kahu kaiseṃ hohi gati mokhū
jauṃ bhala hota rāja au bhogū gopicaṃda kasa sādhata jogū
onahūṁ sisṭi jauṃ dekha parevā tajā rāja kajarī bana sevā
dekhu aṃta asa hoihi gurū dīnha upadesa siṃghala dīpa jāba maiṃ mātā mora adesa
rovai nāgamatī ranivāsū keiṁ tumha kaṃta dīnha bana bāsū
aba ko hamahiṃ karihi bhoginī hamahūṁ sātha hoiba joginī
kai hama lāvahu apane sāthāṁ kai aba māri calahu saiṃ hāthāṁ
tumha asa bichure pīu pirītā jahavāṁ rāma tahāṁ saṁga sītā
jau lahi jiu saṁga chod̤a na kāyā karihauṃ seva pakharihauṃ pāyā
bhalehiṃ paduminī rūpa anūpā hamateṃ koi na āgari rūpā
bhavai bhalehiṃ puruṣanha kai ḍīṭhī jinha jānā tinha dīnhi na pīṭhī
dehiṃ asīsa sabai mili tumha mātheṃ niti chāta rāja karahu gad̤ha citaura rākhahu piya ahibāta
tumha tiriā mati hīna tumhārī mūrukha so jo matai ghara nārīṃ
rāghau jauṃ sītā saṁga lāī rāvana harī kavana sidhi pāī
yahu saṃsāra sapana kara lekhā bichuri gae jānahu nahiṃ dekhā
rājā bharathari suni re ayānī jehi ke ghara soraha sai rānī
kucanha liheṃ taravā saharāīṃ bhā jogī koi sātha na leīṃ
joginha kāha bhoga soṃ kājū cahai na meharī cahai na rājū
jūd̤a kurakuṭā pai bhakhu cāhā jogihi tāta bhāta dahuṁ kāhā
kahā na mānai rājā tajī sabāīṃ bhīra calā chād̤i saba rovata phiri kai dei na dhīra
rovai matā na bahurai bārā ratana calā jaga bhā aṁdhiārā
bāra mora rajiyāura ratā so lai calā suvā parabatā
rovahiṃ rānī tajahiṃ parānā phorahiṃ balaya karahiṃ kharihānā
cūrajiṃ giva abharana au hārū aba kākahaṁ hama karaba siṃgārū
jākahaṁ kahahiṃ rahasi kai piū soi calā kākara yahu jīū
marai cahahiṃ pai marai na pāvahiṃ uṭhai āga taba loga bujhāvahiṃ
gharī eka suṭhi bhaeu aṁdorā puni pācheṃ bītā hoi rorā
ṭūṭa manai nava motī phūṭa manai dasa kāṁca līnha sameṭi obarina hoigā dukha kara nāṁca
nikasā rājā siṃgī pūrī chād̤i nagara melā hoi dūrī
rāya rāne saba bhae biyogī soraha sahasa kuṁvara bhae jogī
māyā moha harī saiṃ hāthāṁ dekhenhi būjhi niāna na sāthāṁ
chād̤enhi loga kuṭuṁba ghara soū bhe nināra dukha sukha taji doū
saṁvarai rājā soi akelā jehi re paṃtha khelai hoi celā
nagara nagara au gāvaṁhiṃ gāūṁ calā chād̤i saba ṭhāvaṁhiṃ ṭhāūṁ
kākara ghara kākara mad̤ha māyā tākara saba jākara jiu kāyā
calā kaṭaka joginha kara kai geruā saba bheṣu kosa bīsa cārihuṁ disi jānahuṁ phūlā ṭesu
āgeṃ saguna saguniāṁ tākā dahiu maccha rūpe kara ṭākā
bhareṃ kalasa tarunī cali āī dahiu lehu gvālina goharāī
mālini āu maura lai gāṁtheṃ khaṃjana baiṭha nāga ke māṁtheṃ
dahineṃ miriga āi gā dhāī pratīhāra bolā khara bāīṃ
birkha saṁvariā dāhina bolā bāeṁ disi gādura nahiṃ ḍolā
bāeṁ akāsī dhobini āī lovā darasana āi dekhāī
bāeṁ kurārī dāhina kūcā pahuṁcai bhuguti jaisa mana rūcā
jākahaṁ hohiṃ saguna asa au gavanai jehi āsa asṭau mahāsiddhi tehi jasa kabi kahā biāsa
bhaeu payāna calā puni rājā siṃghanāda joginha kara bājā
kahenhi āju kachu ora payānā kālhi payāna dūri hai jānā
ohiṃ melāna jaba pahuṁcihi koī taba hama kahaba puruṣa bhala soī
ehi āge parabata kī pāṭī biṣama pahāra agama suṭhi ghāṭī
bica bica khoha nadī au nārā ṭhāṁvahiṃ ṭhāṁva uṭhahiṃ baṭapārā
hanivaṁta kera sunaba puni hāṁkā dahuṁ ko pāra hoi ko thākā
asa mana jāni saṁbhārahu āgū aguā keri hohu pachalāgū
karahiṃ payāna bhora uṭhi nitahi kosa dasa jāhiṃ paṃthī paṃthāṁ je calahiṃ te kā rahana onāhiṃ
karahu disṭi thira hohu baṭāū āgū dekhi dharahu bhuiṁ pāū
jauṃ re ubaṭa hoi pare bhulāne gae māre paṁtha calai na jāne
pāvanha pahiri lehu saba paṁvarī kāṁṭa na cubhai na gad̤ai aṁkavarī
pare āi aba banakhaṁḍa māhāṁ ḍaṃḍaka ārana bīṃjha banāhāṁ
saghana ḍhāṁkha bana cahuṁ disi phūlā bahu dukha milihi ihāṁ kara bhūlā
jhāṁkhara jahāṁ so chād̤ahu paṃthā hilagi makoi na phārahu kaṃthā
dahine bidara caṁderī bāeṁ dahuṁ kahaṁ hoba bāṭa duhuṁ ṭhāeṁ
eka bāṭa gau siṃghala dosara laṃka samīpa hahiṃ āge paṁtha doū dahuṁ gavanaba kehi dīpa
tatakhana bolā suā sarekhā aguā soi paṃtha jeiṁ dekhā
so kā ud̤ai na jehi tana pāṁkhū lai so parāsahiṃ būd̤ai sākhū
jasa aṃdhā aṃdhe kara saṃgī paṃtha na pāva hoi sahalaṃgī
sunu mati kāja cahasi jauṃ sājā bījānagara bijaigiri rājā
pūṁchu na jahāṁ kuṃḍa aura golā taju bāeṁ aṁdhiyāra khaṭolā
dakkhina dahine rahai tilaṃgā uttara māṁjhe gad̤hā khaṭaṃgā
māṁjha ratanapura sauṃha duārā jhārakhaṃḍa dai bāuṁ pahārā
āgeṃ pāuṁ od̤aisā bāeṁ dehu so bāṭa dahināvarta lāikai utaru samuṃdra ke ghāṭa
hota payāna jāi dina kerā miragārana mahaṁ bhaeu baserā
kusa sāṁthari bhai saura supetī karavaṭa āi banī bhuiṁ setī
kayā malai tehi bhasama malījā cali dasa kosa osa niti bhījā
ṭhāṁvahiṃ ṭhāṁva sovahiṃ saba celā rājā jāgai āpu akelā
jehi keṃ hieṁ pema raṁga jāmā kā tehi bhūkha nīṃda bisarāmā
bana aṁdhiāra raini aṁdhiyārī bhādauṃ biraha bhaeu ati bhārī
kiṃgarī hātha gaheṃ bairāgī pāṁca taṃtu dhuni uṭhai lāgī
naina lāgu tehi māraga padumāvati jehi dīpa jaisa sevātī sevahiṃ bana cātaka jala sīpa
māseka lāga calata tehi bāṭāṁ utare jāi samuṁda ke ghāṭāṁ
ratanaseni bhā jogī jatī suni bheṃṭai āeu gajapatī
jogī āpu kaṭaka saba celā kauna dīpa kahaṁ cāhia khelā
pahilehiṃ āe māyā kījai hama pahunaī kahaṁ āesu dījai
sunahu gajapatī utaru hamārā hama tumha ekai bhāva nirārā
so tinha kahaṁ jinha mahaṁ bahu bhāū jo nirabhāva na lāva nasāū
yahai bahuta jo bohita pāvauṃ tumhateṃ siṃghala dīpa sidhāvauṃ
jahāṁ mohi niju jānā hohuṁ kaṭaka lai pāra jauṃ re jiauṃ lai bahurauṃ marauṃ to ohi ke bāra
gajapati kahā sīsa baru māṁgā etane bola na hoihi khāṁgā
ye saba dehuṁ āni nai gad̤he phūla soi jo mahesahi cad̤hai
pai gosāiṁ soṃ eka binātī māraga kaṭhina jāba kehi bhāṁtī
sāta samuṃda asūjha apārā mārahiṃ magara maccha ghariyārā
uṭhai lahari nahiṃ jāi saṁbhārī bhāgahiṃ koi nibahai vaipārī
tumha sukhiyā apane ghara rājā eta jo dukkha sahahu kehi kājā
siṃghala dīpa jāi so koī hātha liye jiu āpana hoī
khāra khīra dadhi udadhi surā jala puni kilakilā akūta ko cad̤hi bāṁdhahi samuṁda ye sātauṃ hai kākara asa būta
gajapati yaha mana sakatī sīū pai jehi pema kahāṁ tehi jīū
jauṃ pahileṃ sira dai pagu dharaī mue kera mīcuhi kā karaī
sukha saṁkalapi dukha sāṁbara līnheuṁ tau payāna siṃghala kahaṁ kīnheuṁ
bhaṁvara jāna pai kaṁvala pirītī jehi mahaṁ bithā pema kai bītī
au jeiṁ samuṁda pema kara dekhā teiṁ yaha samuṁda buṃda baru lekhā
sāta samuṁda sata kīnha saṁbhārū jauṃ dharatī kā garuva pahārū
jeiṁ pai jiya bāṁdhā satu berā baru jiya jāi phirai nahiṃ pherā
raṃganātha hauṃ jākara hātha ohi ke nāṁtha gaheṃ nāṁtha so khāṁcai phere phirai na māṁtha
pema samuṃda aisa avagāhā jahāṁ na vāra pāra nahiṃ thāhā
jauṃ vaha samuṁda kāha ehi pare jauṃ avagāha haṃsa hoi tire
hauṃ padumāvati kara bhikhamaṁgā disṭi na āva samuṁda au gaṁgā
jehi kārana giyaṁ kāṁthari kaṃthā jahāṁ so milai jāuṁ tehi paṃthā
aba ehi samuṁda parauṃ hoi marā pema mora pānī kai karā
mara hoi bahā katahuṁ lai jāū ohi ke paṃtha koi lai khāū
asa mana jāni samuṁda mahaṁ paraūṁ jau koi khāi begi nistaraūṁ
saraga sīsa dhara dharatī hiyā so pema samuṃda naina kaud̤iyā hoi rahe lai lai uṭhahiṃ so buṃda
kaṭhina biyoga joga dukha ḍāhū jarama jarata hoi ora nibāhū
ḍara lajyā tahaṁ duvau gaṁvānī dekhai kachu na āgi au pānī
āgi dekhi ohi āgia bhāvā pānī dekhi kai sauṃhe dhāvā
jasa bāura na bujhāe būjhā jaunihiṃ bhāṁti jāi kā sūjhā
magara maccha ḍara hieṁ na lekhā āpuhiṃ jāna pāra bhā dekhā
au na khāhiṃ ohi siṃdha sadūrā kāṭhahu cāhi adhika so jhūrā
kāyā māyā saṃga na āthī jehi jiya sauṃpā soī sāthī
jo kachu daraba ahā saṁga dāna dīnha saṃsāra kā jānī kehi ke sata daiya utāre pāra
dhani jīvana au tākara jiyā ūṁca jagata mahaṁ jākara diyā
diyā so saba japa tapa uparāhīṃ diyā barābara jaga kichu nāhīṃ
eka diyā teiṁ dasa guna lāhā diyā dekhi dharamī mukha cāhā
diyā so kāja duhūṁ jaga āvā ihāṁ jo diyā uhāṁ so pāvā
diyā karai āgeṃ ujiārā jahāṁ na diyā tahāṁ aṁdhiyārā
diyā maṁdila nisi karai aṁjorā diyā nāhiṃ ghara mūsahiṃ corā
hātima karana diyā jauṃ sikhā diyā ahā dharamanhi mahaṁ likhā
niramala paṃtha kīnha tinha jinha re diyā kachu hātha kichu na koī lai jāihi diyā jāi pai sātha
sata na ḍola dekhā gajapatī rājā datta satta duhuṁ satī
āpana nāhiṃ kayā pai kaṃthā jīu dīnha agumana tehi paṃthā
niscaiṃ calā bharama ḍara khoī sāhasa jahāṁ siddhi tahaṁ hoī
niscaiṃ calā chād̤i ke rājū bohita dīnha dīnha nai sājū
cad̤he begi au bohita pele dhani oi puruṣa pema paṁtha khele
tinha pāvā uttima kabilāsū jahāṁ na mīcu sadā sukha bāsū
pema paṃtha jauṃ pahuṁcai pārāṁ bahuri na āi milai ehi chārāṁ
ehi jīvana kai āsa kā jasa sapanā tila ādhu muhamada jiatahi je marahiṃ tei puruṣa kahu sādhu
jasa ratha reṃgi calai gaja ṭhāṭī bohita cale samuṁda gā pāṭī
dhāvahiṃ bohita mana uparāhīṃ sahasa kosa eka pala mahaṁ jāhīṃ
samuṁda apāra saraga janu lāgā saraga na ghāli ganai bairāgā
tatakhana cālhā eka dikhāvā janu dhaulāgiri parabata āvā
uṭhī hilora jo cākha narājī lahari akāsa lāgi bhuiṁ bājī
rājā seṃti kuṁvara saba kahahīṃ asa asa maccha sanuṁda mahaṁ rahahīṃ
tehi re paṃtha hama cāhahiṃ gavanā hohu saṁjūta bahuri nahiṃ avanā
guru hamāra tumha rājā hama celā au nātha jahāṁ pāṁva guru rākhai celā rākhai māṁtha
kevaṭa haṁse so sunata gaveṃjā samuṁda na jāna kuṁā kara meṃjā
yaha tau cālha na lāgai kohū kāha kahau jau dekhahu rohū
avahīṃ tau tumha dekhe nāhīṃ jehi mukha aise sahasa samāhīṃ
rāja paṃkhi tinha para maṁḍarāhīṃ sahasa kosa jinha kī parichāhīṃ
te oi maccha ṭhora gahi lehīṃ sāvaka mukha cārā lai dehīṃ
garajai gaṁgana paṃkhi jauṃ bolahiṃ ḍolai samuṁda ḍahana jau kholahiṃ
tahāṁ na cāṁda na suruja asūjhā cad̤hai so jo asa agumanabūjhā
dasa mahaṁ eka jāi koi karama dharama sata nema bohita pāra hoi jauṃ tau kūsala au khema
rājaiṃ kahā kīnha so pemā jehiṃ re kahāṁ kara kūsala khemā
tumha khevahu khevai jauṃ pārahu jaiseṃ āpu tarahu mohiṃ tārahu
mohiṃ kūsala kara soca na otā kūsala hota jauṃ janama na hotā
dharatī saraga jāṁta para doū jo tehi bica jiya rākha na koū
hāṁ aba kusala eka pai māṁgauṃ pema paṃtha sata bāṁdhi na khāṁgauṃ
jauṃ sata hieṁ to nainanha diyā samuṁda na ḍarai paiṭhi marajiyā
tahaṁ lagi herauṃ samuṁda ḍhaṁḍhorī jahaṁ lagi ratana padāratha jorī
sapta patāra khoji jasa kād̤he beda garaṃtha sāta saraga cad̤hi dhāvauṃ padumāvati jehi paṃtha
sāyara tirai hieṁ sata pūrā jauṃ jiyaṁ sata kāyara puni sūrā
tehiṃ sata bohita pūri calāe jehiṃ sata pavana paṃkha janu lāe
sata sāthī sata kara sahavāṁrū satta khei lai lāvai pārū
satai tāka saba āgū pāchū jahaṁ jahaṁ magara maccha au kāchū
uṭhai lahari nahiṃ jāi saṁbhārā cad̤hai saraga au parai patārā
ḍolahiṃ bohita laharaiṃ khāhīṃ khina tara khinahiṃ hohiṃ uparāhīṃ
rājaiṃ so satu hiradaiṃ bāṁdhā jehi sata ṭeki kare giri kāṁdhā
khāra samuṁda so nāṁghā āe samuṁda jahaṁ khīra mile samuṁda vai sātauṃ behara behara nīra
khīra samuṁda kā baranauṃ nīrū seta sarūpa piyata jasa khīrū
ulathahiṃ moṃtī mānika hīrā daraba dekhi mana dharai na dhīrā
manuvāṁ cahai daraba au bhogū paṃtha bhukāi bināsai jogū
jogī manahiṃ ohiṃ risa mārahiṃ daraba hātha kai samuṁda pabārahiṃ
daraba lei so asthīra rājā jo jogī tehi ke kehi kājā
paṃthahi paṃtha daraba ripu hoī ṭhaga baṭavāra cora saṁga soī
paṃthika so jo daraba soṃ rūsai daraba sameṃṭi bahuta asa mūsai
khīra samuṁda so nāṁghā āe samuṁda dadhi māṁha jo hahiṃ neha ke bāura nā tinha dhūpa na chāṁha
dadhi samuṁda dekhata mana ḍahā pema ka lubudha dagadha pai sahā
pema soṃ dādhā dhani vaha jīū dahī māhiṃ mathi kād̤hai ghīū
dadhi eka būṁda jāma saba khīrū kāṁjī buṃda binasi hoi nīrū
svāṁsa daheṃd̤i mana maṁthanī gād̤hī hieṁ coṭa binu phūṭa na sād̤hī
jehi jiyaṁ pema caṁdana tehi āgī pema bihūna phirahiṃ ḍari bhāgī
pema ki āgi jarai jauṃ koī tākara dukha na aṁbirathā hoī
jo jānai sata āpuhi jārai nisata hieṁ sata karai na pārai
dadhi samuṁdra puni pāra bhe pemahiṃ kahāṁ saṁbhāra bhāvai pānī sira parau bhāvai pārau aṁgāra
āe udadhi samuṃda apārāṁ dharatī saraga jarai tehi jhārāṁ
āgi jo upanī ohi samuṃdā laṃkā jarī ohi eka buṃdā
biraha jo upanā vaha huta gād̤hā khina na bujhāi jagata tasa bād̤hā
jehiṃ so biraha tehiṃ āgi na ḍīṭhī sauṃha jarai phiri dei na pīṭhī
jaga mahaṁ kaṭhina kharaga kai dhārā tehiṃ te adhika biraha kai jhārā
agama paṃtha jauṃ aisa na hoī sādha kieṁ pāvata saba koī
tehi samuṃda mahaṁ rājā parā cahai jarai pai rovaṁ na jarā
talaphai tela karāha jimi imi talaphai tehi nīra vaha jo malaigiri pema kā buṃda samuṃda samīra
surā samuṁda puni rājā āvā mahuā mada chātā dekharāvā
jo tehi piai so bhāṁvari leī sīsa phirai paṁtha paigu na deī
pema surā jehi ke jiya māhāṁ kata baiṭhai mahuā kī chāhāṁ
guru ke pāsa dākha rasa rasā bairi babūra māri mana kasā
birahaiṃ dagadha kīnha tana bhāṭhī hād̤a jarāi dīnha jasa kāṭhī
naina nīra so potī kiyā tasa mada cuā barai janu diyā
biraha sarāganhi bhūṁjai māṁsū giri giri parahiṃ rakata ke āṁsū
muhamada mada jo parema kā kieṁ dīpa tehi rākha sīsa na dei pataṃga hoi taba lagi jāi na cākhi
puni kilakilā samuṁda mahaṁ āe kilakila uṭhā dekhi ḍaru khāe
gā dhīraja vaha dekhi hilorā janu akāsa ṭūṭai cahuṁ orā
uṭhai lahari parabata kī nāīṃ hoi phirai jojana lakha tāīṃ
dharatī leta saraga lahi bād̤hā sakala samuṁda jānahuṁ bhā ṭhād̤hā
nīra hoi tara ūpara soī mahanāraṃbha samuṁda jasa hoī
phirata samuṁda jojana lakha tākā jaiseṃ phirai kumhāra ka cākā
bhā paralau niarāenhi jabahīṃ marai so tākara paralau tabahīṃ
gai avasāna sabahiṃ kai dekhi samuṁda kai bād̤hi niara hota janu līlai rahā naina asa kād̤hi
hīrāmani rājā sauṃ bolā ehī samuṁda āi sata ḍolā
ehi ṭhāuṁ kahaṁ guru saṁga kījai guru saṁga hoi pāra tau lījai
siṃdhala dīpa jo nāhiṃ nibāhū ehī ṭhāvaṁ sāṁkara saba kāhū
yaha kilakilā samuṁda gaṁbhīrū jehi guna hoi so pāvai tīrū
ehī samuṁda paṃtha bhaṃjadhārā khāṁḍai kai asi dhāra ninārā
tīsa sahasra kosa kai pāṭā asa sāṁkara cali sakai na cāṁṭā
khāṁḍai cāhi paini paināī bāra cāhi pātari patarāī
marana jiana ehī paṁtha ehī āsa nirāsa parā so gayā patārahi tirā so gā kabilāsa
koi bohita jasa pavana ud̤āhīṃ koī camaki bīju bara jāhīṃ
koī bhala jasa dhāva tukhārā koī jaisa baila gariārā
koī haruva janahuṁ ratha hāṁkā koī garuva bhāra teṃ thākā
koī reṃgahiṃ jānahuṁ cāṁṭī koī ṭūṭi hohiṃ sira māṁṭī
koī khāhiṃ pavana kara jholā koī karahiṃ pāta jeuṁ dolā
koī parahiṃ bhaṁvara jala māhāṁ phirata rahahiṃ koi dehiṃ na bāhāṁ
rājā kara agumana bhā khevā khevaka āgeṃ suvā parevā
koi dina milā sabere koi āvā pachirāti jākara sāja jaisa huta so utarā tehi bhāṁti
sataeṁ samuṁda mānasara āe sata jo kīnha sāhasa sidhi pāe
dekhi mānasara rūpa sohāvā hiyaṁ hulāsa puraini hoi chāvā
gā aṁdhiyāra raini masi chūṭī bhā bhinusāra kirina rabi phūṭī
astu astu sāthī saba bole aṃdha jo ahe naina bidhi khole
kaṁvala bigasa tahaṁ bihaṁsī dehī bhaṃvara dasana hoi hoi rasa lehīṃ
haṁsahiṃ haṃsa au karahiṃ kirīrā cunahiṃ ratana mukatāhala hīrā
jauṃ asa sādhi āva tapa jogū pūjai āsa māna rasa bhogū
bhaṁvara jo manasā mānasara līnha kaṁvala rasa āi ghuna jo hiyāva na kai sakā jhūra kāṭha tasa khāi
pūṁchā rājaiṃ kahu guru suvā na janauṃ āju kahāṁ dina uvā
pavana bāsa sītala lai āvā kayā ḍahata janu caṃdana lāvā
kabahuṁ na aisa jud̤āna sarīrū parā agini mahaṁ malai samīrū
nikasata āva kirina rabi rekhā timira gae jaga niramara dekhā
uṭhe megha asa jānahuṁ āgeṃ camakai bīju gaṁgana para lāgeṃ
tehi ūpara jasa sasi paragāsū au so kacapacinha bhaeu garāsū
aura nakhata cahuṁ disi ujiāre ṭhāṁvahiṃ ṭhāṁva dīpa asa bāre
auru dachina disi niareṃ kaṃcana meru dekhāva jasa basaṃta ritu āvai taisa bāsa jaga pāva
tūṁ rājā jasa bikrama ādī tūṁ haricaṃda baina sata bādī
gopicaṃda tūṁ jītā jogāṁ au bharatharī na pūja biyogāṁ
gorakha siddhi dīnha tohi hāthū tāre gurū machiṃdara nāthū
jītā prema tūṁ puhumi akāsū disṭi parā siṃghala kabilāsū
vai jo megha gad̤ha lāga akāsāṁ bijurī kanai koṭa cahuṁ pāsāṁ
tehi para sasi jo kacapacinha bharā rājamaṁdira sonai naga jarā
aura jo nakhata kahasi cahuṁ pāsāṁ saba rāninha ke āhiṃ avāsāṁ
gaṁgana sarovara sasi kaṁvala kumuda tarāīṃ pāsa tūṁ rabi uvā jo bhaṁvara hoi pavana milā lai bāsa
so gad̤ha dekhu gaṁganu teṃ ūṁcā naina dekha kara nāhiṃ pahūṁcā
bijurī cakra phirai cahuṁ pherī au jamakāta phirai jama kerī
dhāi jo bājā kai mana sādhā mārā cakra bhaeu dui ādhā
caṃda suruja au nakhata tarāīṃ tehi ḍara aṁtarikha phiraiṃ sabāīṃ
pavana jāi tahaṁ pahuṁcai cahā mārā taisa ṭūṭi bhuiṁ bahā
agini uṭhī jari bujhī niānā dhuāṁ uṭhā uṭhi bīca bilānā
pāni uṭhā uṭhi jāi na chuvā bahurā roi āi bhuiṁ cuvā
rāvana cahā sauhaṁ hoi herā utari gae dasa māṁtha saṃkara dharā lilāṭa bhuiṁ auru ko jogī nātha
tahāṁ dekhu padumāvati rāmā bhaṁvara na jāi na paṃkhī nāmā
aba sidhi eka deuṁ tohi jogū pahileṃ darasa hoi taba bhogū
kaṃcana meru dekhāvasi jahāṁ mahādeva kara maṃḍapa tahāṁ
ohika khaṃḍa jasa parabata merū meruhi lāgi hoi ati pherū
māgha māsa pāchila pakha lāgeṃ sirī paṃcamī hoihi āgeṃ
ugharihi mahādeva kara bārū pūjihi jāi sakala saṁsārū
padumāvati puni pūjai āvā hoihi ehi misu disṭi merāvā
tumha gavanahu maṁḍapa ohi hauṃ padumāvati pāsa pūjai āi basaṃta jauṃ pūjai mana kai āsa
rājaiṃ kahā darasa jauṃ pāvauṃ parabata kāha gaṁgana kahaṁ dhāvauṃ
jehi parabata para darasana lahanā sira sauṃ cad̤haiṃ pāya kā kahanā
mohi bhāva ūṁcai so ṭhāūṁ ūṁce leuṁ prītama kai nāūṁ
puruṣahi cāhia ūṁca hiāū dina dina ūṁce rākha pāū
sadā ūṁca seia pai bārū ūṁce sauṃ kījai bevahārū
ūṁce cad̤he ūṁca khaṁḍa sūjhā ūṁce pāsa ūṁci budhi būjhā
ūṁce saṃga saṃga niti kījai ūṁce kāja jīva bali dījai
dina dina ūṁca hoi so jehi ūṁce para cāu ūṁce cad̤hata paria jauṃ ūṁca na chād̤ia kāu
hīrāmani dai bacā kahānī calā kahāṁ padumāvati rānī
rājā calā saṁvari so latā parabata kahaṁ jo calā parabatā
kā parabata cad̤hi dekhai rājā ūṁca maṁḍapa sonai saba sājā
aṃbrita phara saba lāga apūrī o tahaṁ lāgi sajīvani mūrī
caumukha maṃḍapa cahūṁ kevārā baiṭhe devatā cahūṁ duārā
bhītara maṁḍapa cāri khaṁbha lāge jinha vai chue pāpa tinha bhāge
saṃkha ghaṃṭa ghana bājahiṃ soī au bahu homa jāpa tahaṁ hoī
mahādeva kara maṃḍapa jagata jātarā āu jo hiṃchā mana jehi keṃ so taisai phala pāu
rājā bāura biraha biyogī celā sahasa bīsa saṁga jogī
padumāvati ke darasana āsā daṁḍavata kīnha maṁḍapa cahuṁ pāsā
puruba bāra hoi kai sira nāvā nāvata sīsa deva pahaṁ āvā
namo namo nārāyana devā kā mohiṃ joga sakauṃ kara sevā
tūṁ dayāla saba ke uparāhīṃ sevā keri āsa tohi nāhīṃ
nā mohi guna na jībha rasa bātā tūṁ dayāla guna niraguna dātā
puravau mori dāsa kai āsā hauṃ māraga jīvauṃ hari svāṁsā
tehi bidhi binai na jānauṃ jehi bidhi astuti tori karu sudisṭi au kiripā hiṃchā pūjai mori
kai astuti jauṃ manāvā sabada akūṭa maṁḍapa mahaṁ āvā
mānusa pema bhaeu baikuṃṭhī nāhiṃ ta kāha chāra eka mūṁṭhī
pemahi māhaṁ biraha au rasā maina ke ghara madhu aṃbrita basā
nisata dhāi jauṃ marai to kāhā sata jauṃ karai baisei hoi lāhā
eka bāra jauṃ manu kai sevā sevahi phala parasana hoi devā
suni kai sabada maṁḍapa jhanakārā baiṭhā āi puruba ke bārā
piṃḍa cad̤hāi chāra jeta āṁṭī māṁṭī hou aṃta jauṃ māṁṭī
māṁṭī mola na kichu lahai au māṁṭī saba mola disṭi jo māṁṭī soṃ karai māṁṭī hoi amola
baiṭha siṃgha chālā hoi tapā padumāvati padumāvati japā
disṭi samādhi ohi sauṃ lāgī jehi darasana kārana bairāgī
kiṃgarī gahe bajāvai jhūrai bhora sāṁjha siṃgī niti pūrai
kaṃthā jarai āgi janu lāī biraha dhaṁdhāra jarata na bujhāī
naina rāta nisi māraga jāgeṃ cakita cakora jānu sasi lāgeṃ
kuṃḍala gaheṃ sīsa bhuiṁ lāvā pāṁvari houṁ jahāṁ ohi pāvā
jaṭā chori kai bāra bohārauṃ jehi paṁtha hoi sīsa tahaṁ vārauṃ
cārahuṁ cakra phirai mana khojana ḍaṁḍa na rahai thira māra hoi ke bhasama pavana saṁga dhāvauṃ jahāṁ so prāna adhāra
padumāvati tehi joga saṁjogāṁ parī pema basa gaheṃ biyogāṁ
nīṃda na parai raini jauṃ āvā seja kevāṁcha jānu koi lāvā
dahai cāṁda au caṃdana cīrū dagadha karai tana biraha gaṁbhīrū
kalapa samāna raini haṭhi bād̤hī tila tila mari juga juga bara gād̤hī
gahai bīna maku raini bihāī sasi bāhana taba rahai onāī
puni dhani siṃgha urehai lāgai aisī bithā raini saba jāgai
kahāṁ so bhaṁvara kaṁvala rasa levā āi parahu hoi ghirini parevā
so dhani biraha pataṃga hoi jarā cāha tehi dīpa kaṃta na āvahu bhṛṃgi hoi ko caṃdana tana līpa
parī biraha bana jānahuṁ gherī agama asūjha jahāṁ lagi herī
catura disā citavai janu bhūlī so bana kavana jo mālati phūlī
kaṁvala bhaṁvara ohī bana pāvai ko milāi tana tapani bujhāvai
aṃga anala asa kaṁvala sarīrā hiya bhā piyara pema kī pīrā
cahai darasa rabi kīnha bigāsū bhaṁvara disṭi mahaṁ kai so akāsū
pūṁchai dhāi bāri kahu bātā tūṁ jasa kaṁvala karī raṁga rātā
kesari barana hiyā bhā torā mānahuṁ manahiṃ bhaeu kachu phorā
pavanu na pāvai saṁcarai bhaṁvara na tahāṁ baīṭha bhūli kuraṃgini kasi bhaī manahuṁ sagha tui ḍīṭha
dhāi siṃgha baru khāteu mārī kai tasi rahati ahī jasi bārī
jobana sueuṁ ki navala basaṃtū tehi bana pareu hasti maimaṃtū
aba jobana bārī ko rākhā kuṃjara biraha bidhāṁsai sākhā
maiṃ jānā jobana rasa bhogū jobana kaṭhina saṁtāpa viyogū
jobana garua apela pahārū sahi na jāi jobana kara bhārū
jobana asa maimaṃta na koī navai hasti jauṃ āṁkusa hoī
jobana bhara bhādauṃ jasa gaṃgā laharaiṃ dei samāi na aṃgā
parī athāha dhāi hauṃ jobana udadhi gaṁbhīra tehiṃ citavauṃ cāriuṁ disi ko gahi lāvai tīra
padumāvati tūṁ subudhi sayānī tohiṃ sari samuṁda na pūjai rānī
nadī samāhiṃ samuṁda mahaṁ āī samuṁda ḍoli kahu kahāṁ samāī
abahīṃ kaṁvala karī hiya torā āihi bhaṁvara jo to kahaṁ jorā
jobana turai hātha gahi lījai jahāṁ jāi tahaṁ jāi na dījai
jobana jo re mataṁga gaja ahai gahu giāna jimi āṁkusa gahai
abahiṃ bāri tūṁ pema na khelā kā jānasi kasa hoi duhelā
gaṁgana disṭi karu jāi tarāhīṃ suruja dekhi kara āvai nāhīṃ
jaba lagi pīu milai tohiṃ sādhu pema kai pīra jaiseṃ sīpa sevāti kahaṁ tapai samuṁda maṁjha nīra
dahai dhāi jobana au jīū hoi na biraha agini mahaṁ ghīū
karavata sahauṃ hota doi ādhā sahī na jāi biraha kai dādhā
birahā subhara samuṁda asaṁbhārā bhaṁvara meli jiu laharanhi mārā
biraha nāga hoi sira cad̤hi ḍasā au hoi agini caṁdana mahaṁ basā
jobana paṃkhī biraha biādhū kehari bhayo kuraṁgini khādhū
kanaka bāna jobana kata kīnhā au tana kaṭhina biraha dukha dīnhā
jobana jalahiṃ biraha masi chuvā phūlahiṃ bhaṃvara pharahiṃ bhā suvā
jovana cāṁda uvā jasa biraha bhaeu saṁga rāhu ghaṭatahi ghaṭata khīna bhā kahai na pārauṃ kāhu
naina jo cakra phirai cahuṁ orāṁ caracai dhāi samāi na korāṁ
kahesi pema jauṃ upanā bārī bāṁdhu satta mana ḍola na bhārī
jehi jiya mahaṁ sata hoi pahārū parai pahāra na bāṁke bārū
satī jo jarai pema piya lāgī jauṃ sata hieṁ tau sītala āgī
jobana cāṁda jo caudasi karā biraha ki cinagi cāṁda puni jarā
pavana baṃdha hoi jogī jatī kāma baṃdha hoi kāmini satī
āu basaṃta phūla phulavārī deva bāra saba jaihahiṃ bārī
puni tumha jāhu basaṃta lai pūji manāvahu deva jiu pāia jaga janame piu pāia kai seva
jaba lagi avadhi cāha so āī dina juga bara birahina kahaṁ jāī
nīṃda bhūkha aha nisi gai doū hieṁ mājha jasa kalapai koū
rovaṁhiṃ rovaṁ lāge janu cāṁṭe sotahi sota bedhe bikha kāṁṭe
dagadha karāha jarai saba jīū begi na āu malaigiri pīū
kavana deva kahaṁ jāya parāsauṃ jehi sumeru hiya lāi garāsauṃ
guputa jo phala sāṁsahi paragaṭe aba hoi subhara cahahiṃ puni ghaṭe
bhae saṁjoga jauṃ re asa maranā bhogī bhaeṁ bhoga kā karanā
jobana caṃcala ḍhīṭha hai karai nikājahiṃ kāja dhani kulavaṃti jo kula dharai kari jobana mahaṁ lāja
tehi biyoga hīrāmani āvā padumāvati jānahuṁ jiu pāvā
kaṃṭha lāgi so hausura roī adhika moha jo milai bichoī
āgi bujhī dukha hiyaṁ jo gaṁbhīrū nainanha āi cuvā hoi nīrū
rahī roi jaba padumini rānī haṁsi pūchahiṃ saba sakhī sayānī
mile rahasa cāhia bhā dūnā kata roia jauṃ mile bichūnā
tehi ka utara padumāvati kahā bichurana dukkha hieṁ bhari rahā
milā jo āi hieṁ sukha bharā vaha dukha naina nīra hoi ḍharā
bichuraṃtā jaba bheṃṭiai so jānai jehi nehu sukkha suhelā uggavai dukkha jharai jeuṁ mehu
puni rānī haṁsi kūsala pūṁchā kata gavanehu piṃjara kai chūṁchā
rānī tumha juga juga sukha pāṭū chāja na paṃkhihi piṃjara ṭhāṭū
jauṃ bhā paṁkha kahāṁ thira rahanā cāhai ud̤ā paṁkhi jauṃ ḍahanā
piṃjara mahaṁ jo parevā orā āi maṁjāri kīnha tahaṁ pherā
devaseka āi hātha pai melā tehi ḍara banobāsa kahaṁ khelā
tahāṁ biādha jāi nara sāṁdhā chūṭha na pāva mīcu kara bāṁdhā
oiṁ dhari becā bāṁbhana hāthāṁ jaṁbū dīpa gaeuṁ tehi sāthāṁ
tahāṁ citragad̤ha citaura citraseni kara rāja ṭīkā dīnha putra kahaṁ āpu līnha siva sāja
baiṭha jo rāja pitā ke ṭhāūṁ rājā ratanaseni ohi nāūṁ
kā baranauṃ dhani desa diyārā jahaṁ asa naga upanā ujiyārā
dhani mātā dhani pitā bakhānā jehi keṃ baṃsa aṃsa asa ānā
lakhana batīsau kula niramarā barani na jāi rūpa au karā
oiṁ hauṃ līnha ahā asa bhāgū cāhai sonahi milā sohāgū
so naga dekhi iṃcha maiṃ morī hai yaha ratana padāratha jorī
hai sasi joga ihai pai bhānū tahāṁ tumhāra maiṃ kīnha bakhānū
kahāṁ ratana ratanākara kaṃcana kahāṁ sumeru daiva jauṃ jorī duhuṁ likhī milai so kavanehu pheru
suni kai biraha cinagi ohi parī ratana pāva jauṃ kaṃcana karī
kaṭhina pema birahā dukha bhārī rāja chād̤i bhā jogi bhikārī
mālati lāgi bhaṁvara jasa hoi hoi bāura nisarā budhi khoī
kahesi pataṃga hoi dhaṁsi leūṁ siṃghala dīpa jāi jiu deūṁ
puni ohi kou na chād̤a akelā soraha sahasa kuṁvara bhae celā
aura ganai ko saṃga sahāī mahādeva mad̤ha melā jāī
sūruja parasa darasa kī tāīṃ citavai cāṁda cakora kī nāīṃ
tumha bārīṃ rasa joga jehi kaṁvalahi jasa araghāni tasa sūraja paragāsi kai bhaṁvara milāeuṁ āni
hīrāmani jauṃ kahī rasa bātā suni kai ratana padāratha rātā
jasa suruja dekhata hoi opā tasa bhā viraha kāma dala kopā
pai suni jogī kera bakhānū padumāvati mana bhā abhimānū
kaṃcana jauṃ kasiai kai tātā taba jānia dahuṁ pīta kī rātā
kaṃcana karī na kāṁcahi lobhā jauṃ naga hoi pāva taba sobhā
naga kara marama so jariyā jānā jarai jo asa naga hīra pakhānā
ko asa hātha siṃgha mukha ghālā ko yaha bāta pitā sauṃ cālā
saraga iṃdra ḍari kāṁpai bāsuki ḍarai patāra kahāṁ aisa bara prithimī mohiṃ joga saṁsāra
tūṁ rānī sasi kaṃcana karā vaha naga ratana sūra niramarā
biraha bajāgi bīci kā koī āgi jo chuvai jāi jari soī
āgi bujhāi ḍhoi jala kād̤hai yaha na bijhāi āgi asi bād̤hai
biraha ki āgi sūra nahiṃ ṭikā rāti huṁ divasa jarā au dhikā
khinahiṃ saraga khina jāi patārā thira na rahai tehi āgi apārā
dhani so jīva dagadha imi sahā taisa jare nahiṃ dosara kahā
sulugi sulugi bhītara hoi syāmā paragaṭa hoi na kahā dukha nāmā
kāha kahauṃ maiṃ ohi kahaṁ jei dukha kīnha ameṃṭa tehi dina āgi karauṃ yaha bāhara hoi jehī dina bheṃṭa
hīrāmani jauṃ kahī rasa bātā pāeu pāna bhaeu mukha rātā
calā suā rānī taba kahā bhā jo parāvā so kaiseṃ rahā
jo niti calai saṁvārai pāṁkhā āju jo rahā kālhi ko rākhā
na janauṃ āju kahāṁ dina uvā āehu milai calehu mili suvā
mili kaiṃ bichurana marana kī ānā kata āehu jauṃ calehu nidānā
anu rānī hauṃ rahateu rāṁdhā kaise rahauṃ bacā kara bāṁdhā
tākari disṭi aisa tumha sevā jaisa kūṁja mana sahaja parevā
basai mīna jala dharatī aṃbā birikha akāsa jauṃ re pirīti duhana mahaṁ aṃta hohiṃ eka pāsa
āvā suvā baiṭha jahaṁ jogī māraga naina biyoga biyogī
āi pema rasa kahā saṁdesū gorakha milā milā upadesū
tumha kahaṁ gurū mayā bahu kīnhā līnha adesa ādi kahaṁ dīnhā
sabada eka hoi kahā akelā guru jasa bhṛṃgi phaniga jasa celā
bhṛṃgi ohi paṃkhihi pai leī ekahiṃ bāra chueṁ jiu deī
tākahaṁ guru karai asi māyā nava avatāra dei nai kāyā
hoi amara asa mari kai jiyā bhaṁvara kaṁvala mili kai madhu piyā
āvai ritū basaṃta jaba taba madhukara taba bāsu jogī joga jo imi karahi siddhi samāpati tāsu
daiya daiya kai sisira gaṁvāī sirī paṃcimī pūjī āī
bhaeu hulāsa navala ritu māṁhāṁ khinu na sohāi dhūpa au chāhāṁ
padumāvati saba sakhīṃ haṁkārīṃ jāvaṁta siṃghala dīpa kī bārīṃ
āju basaṃta navala riturājā paṃcimi hoi jagata saba sājā
navala siṃgāra banāphati kīnhā sīsa parāsanha seṃdura dīnhā
bigasi phūla phūle bahu bāsāṁ bhaṁvara āi lubudhe cahuṁ pāsāṁ
piyara pāta dukha jhare nipāte sukha pālau upane hoi rāte
avadhi āi so pūji jo iṃchā mana kīnha calahu deva mad̤ha gohane cahauṃ so pūjā dīnha
phirī āna ritu bājana bāje au siṃgāra saba bārinha sāje
kaṁvala karī padumāvati rānī hoi mālati jānahuṁ bigasānī
tārā maṁḍara pahira bhala colā pahirai sasi jasa nakhata amolā
sakhī kamoda sahasa dasa saṃgā sabai sugaṃdha cad̤hāe aṃgā
saba rājā rāyanha kai bārīṃ barana barana pahireṃ saba sārīṃ
sabai surūpa padumini jātī pāna phūla seṃdura saba rātī
karahiṃ kureraiṃ suraṁga raṁgīlīṃ au covā caṃdana saba gīlīṃ
cahuṁ disi rahī bāsanā phulavārī asi phūli vaha basaṃta sauṃ bhūlī gā basaṃta ohiṃ bhūli
bhai ahāna padumāvati calī chatīsa kurī bhai gohane bhalī
bhai korī saṁga pahiri paṭorā bāṁbhani ṭhāuṁ sahasa aṁga morā
agaravārini gaja gavana kareī vaisini pāva haṁsa gati deī
caṃdelini ṭhavaṁkanha pagu ḍhārā calī cauhānī hoi jhanakārā
calī sonāri sohāga sohātī au kalavāri pema madhu māṁtī
bānini bhala seṃdura dai māṁgā kaithini calī samāi na āṁgā
paṭuini pahiri suraṁga tana colā au baraini mukha surasa taṁbolā
calīṃ pavani saba gohane phūla ḍāli lai hātha bisvanātha kī pūjā padumāvati ke sātha
kaṁvala sahāya calīṃ phulavārīṃ phara phūlanha kai ichā bārīṃ
āpu āpu mahaṁ karahiṃ johārū yaha basaṃta saba kara tevahārū
cahī manorā jhūmaka hoī phara au phūla lei saba koī
phāgu kheli puni dāhaba holī saiṃtaba kheha uḍāuba jholī
āju sāja puni devasa na dūjā kheli basaṃta lehu dai pūjā
bhā āesu padumāvati kerā bahuri na āi karaba hama pherā
tasa hama kahaṁ hoihi rakhavārī puni hama kahāṁ kahāṁ yaha bārī
puni re calaba ghara āpuna pūji bisesara deu jehikā hoi ho khelanā āju kheli haṁsi leu
kāhūṁ gahī āṁba kai ḍārā kāhūṁ biraha jāṁbu ati jhārā
koi nāraṁga koi jhāra cirauṃjī koi kaṭahara bad̤ahara koi nyauṃjī
koi dāriuṁ koi dākha so khīrī koi sadāphara turaṁja jaṁbhīrī
koi jaiphara au laiṃga supārī koi kamarakha koi guvā chuhārī
koi bijaura koi nariyara jorī koi aṁbili koi mahuba khajūrī
koi harapā reurī kasauṃdā koi aṁvarā koi bera karauṃdā
kāhuṁ gahī kerā kī ghaurī kāhūṁ hātha parī nibakaurī
kāhuṁ pāī niaraiṃ kāhuṁ kahaṁ gae dūri kāhūṁ khela bhaeu bikha kāhūṁ aṃbrita mūri
puni bīnahi saba phūla sahelī jo jehi āsa pāsa raha belīṃ
koi kevarā koi caṃpa nevārī koī ketuki mālati phulavārī
koi sadabaraga kuṃda au karanāṁ koi caṁbeli nāgesari baranāṁ
koi so gulāla sudarasana kūjā koi sonajarada pāva bhali pūjā
koi bolasiri puhupa bakaurī koi rupamāṁjari koi gunagaiṃrī
koi siṃgārahāra tinha pāhāṁ koi sevatī kadama kī chāhāṁ
koi caṃdana phūlanha janu phūlī koi ajāna bīrau tara bhūlī
koī phūla pāva koi pātī hātha jehi ka jaha āṁṭa koi siuṁ hāra cīra arujhānī jahāṁ chuvai tahaṁ kāṁṭa
phara phūlanha saba ḍāri aunāīṃ jhuṁḍa bāṁdhi kai paṃcami gāīṃ
bāje ḍhola ḍaṃḍa au bherī maṃdira tūra jhāṁjha cahuṁ pherī
saṃkha sīṃga ḍapha saṃgama bāje baṃsakāri mahuvara sura sāje
auru kahā jeta bājana bhale bhāṁti bhāṁti saba bājata cale
rathanha cad̤hīṃ saba rūpa sohāīṃ lai basaṃta mad̤ha maṁḍapa sidhāīṃ
navala basaṃta navala vai bārīṃ seṃdura bukkā hoi dhamārī
khinahiṃ calahiṃ khina cāṁcari hoī nāṁca koḍa bhūlā saba koī
seṃdura kheha uṭhā tasa gagana bhaeu saba rāta rāti sakala mahi dharatī rāta birikha bana pāta
ehi bidhi khelata siṃghala rānī mahādeva mad̤ha jāya tulānī
sakala devatā dekhaiṃ lāge disṭi pāpa saba tinhake bhāge
ye kabilāsa sunī ācharīṃ kahaṁ huta āīṃ paramesarīṃ
koī kahai paduminīṃ āī koi kahai sasi nakhata tarāīṃ
koī kahai phūla phulavārīṃ bhūlai sabai dekhi saba bārīṃ
eka surūpa au seṃdura sāre jānahuṁ diyā sakala mahi bāre
mu rchi pare jāṁvata je johe jānahuṁ miriga devārī mohe
koī parā bhaṁvara hoi bāsa līnha janu cāṁpa koi pataga bhā dīpaka hoi adhajara tana kāṁpa
padumāvati gai deva duārū bhītara maṁḍapa kīnha paisārū
devahi saṃsau bhā jiya kerā bhāgauṃ kehi disi maṁḍapa gherā
eka johāra kīnha au dūjā tisaraiṃ āi cad̤hāenhi pūjā
phara phūlanha saba maṁḍapa bharāvā caṃdana agara deva nahavāvā
bhari seṃdura āgeṃ hoi kharī parasi deva au pāenha parī
auru sahelīṃ sabai biyāhīṃ mo kahaṁ deva katahuṁ bara nāhīṃ
hauṃ niraguni jeiṁ kīnha na sevā guni niraguni dātā tumha devā
bara sajoga mohi meravahu kalasa jāti hauṃ māni jehi dina iṃchā pūjai begi cad̤hāvauṃ āni
iṃchi iṃchi binaī jasi jānī puni kara jori ṭhād̤hi bhai rānī
utara ko dei deva mari gaeū sabada akūṭa maṁḍapa mahaṁ bhaeū
kāṭi pabārā jaisa parevā mara bhā īsa auru ko devā
bhae binu jiu nāvata au ojhā bikha bhai pūri kāla bhā gojhā
jo dekhaiṃ janu bisahara ḍasā dekhi carita padumāvati haṁsā
bhala hama āi manāvā devā gā janu soi ko mānai sevā
ko iṃchā puravai dukha dhovā jehi mani āe so tani tani sovā
jehi dhari sakhī uṭhāvahiṃ sīsa bikala tehi ḍola dhara koi jīva na jānai mukha re bakata kubola
tatakhana āi sakhī bihasānī kautuka eka na dekhahu rānī
puruba bāra koi jogī chāe na janauṃ kaiṃna desa sauṃ āe
janu unha joga taṃta aba khelā siddha hoi nisare saba celā
unha mahaṁ eka jo gurū kahāvā janu gura dai kāhūṁ baurāvā
kuṁvara batīsau lakkhana rātā dasaeṁ lakhana kahai eka bātā
jānahuṁ āhi gopicaṃda jogī kai so bharathari āhi biyogī
vai piṃgalā gae kajarī ārana yaha siṃghala dahuṁ so kehi kārana
yaha mūrati yaha muṃdrā hama na dekhā audhūta jānahuṁ hohiṃ na jogī kehu rājā kai pūta
suni so bāta rānī siuṁ cad̤hī kahāṁ so jogī dekhauṃ mad̤hī
lai saṁga sakhī kīnha tahaṁ pherā jogihi āi jānu acharinha gherā
naina kacora pema mada bhare bhai sudisṭi jogī sauṃ ḍhare
jogīṃ disṭi disṭi so līnhā naina rūpa nainanha jiu dīnhā
jo madhu cahata parā tehi pāleṃ sudhi na rahī ohi eka piyāleṃ
parā māṁti gorakha kā celā jiu tana chāṁd̤i saraga kahaṁ khelā
kiṃgarī gahe ju huta bairāgī maratihuṁ bāra uhai dhuni lāgī
jehi dhaṃdhā jākara mana lāgai sapanehu sūjhu so dhaṃdha tehi kārana tapasī tapa sādhahiṃ pema mana baṃdha
padamāvati jasa sunā bakhānū sahasahuṁ karāṁ dekhā tasa bhānū
melesi caṃdana maku khinu jāgā adhikau sūta siara tana lāgā
taba caṃdana ākhara hiyaṁ likhe bhīkha lei tui jogi na sikhe
bāra āi taba gā taiṃ soī kaiseṃ bhuguti parāpati hoī
aba jauṃ sūra ahai sasi rātā āihi cad̤hi so gaṃgana puni sātā
likhi kai bāta sakhī sauṃ kahī ihai ṭhāuṁ hauṃ bārati ahī
paragaṭa hoi tau hoi asa bhaṃgū jagata diyā kara hoi pataṃgū
jāsauṃ hauṃ cakha herauṃ soi ṭhāuṁ jiu dei ehi dukha kabahuṁ na nisarauṃ ko hatyā asi lei
kīnha payāna sabhanha ratha hāṁkā parabata chād̤i siṃghala gad̤ha tākā
bhae bali sabai devatā balī hatyārini hatyā lai calī
ko asa hitū mue gaha bāhīṃ jauṃ pai jiu apane tana nāhīṃ
jauṃ lagi jiu āpana saba koī binu jiu sabai nirāpana hoī
bhāi baṃdhu au loga piyārā binu jiya gharī na rākhai pārā
binu jiya piṃḍa chāra kara kūrā chāra milāva soi hitu pūrā
tehi jiya binu aba mara bhā rājā ko uṭhi baiṭhi garava sauṃ gājā
parī kayā bhuiṁ rovai kahāṁ re jiya bali bhīvaṁ ko uṭhāi baisārai bāju piyāre jīvaṁ
padumāvati so maṁdira paīṭhī haṁsata siṃghāsana jāi baīṭhī
nisi sūtī suni kathā bihārī bhā bihāna au sakhī haṁkārī
deva pūji jaba āiuṁ kālī sapana eka nisi dekhiuṁ ālī
janu sasi udau puruba disi kīnhā au rabi udau pachivaṁ disi līnhā
puni cali suruja cāṁda pahaṁ āvā cāṁda suruja duhuṁ bhaeu merāvā
dina au rāti jānu bhae ekā rāma āi rāvana gad̤ha cheṃkā
tasa kichu kahā na jāi nikhedhā arajuna bāna rāhu gā bedhā
janahuṁ laṃka saba lūsī hanūṁ bidhāṁsī bāri jāgi uṭhiuṁ asa dekhata sakhi so kahahu bicāri
sakhī so bolī sapana vicārū kālhi jo gaihu deva ke bārū
pūji manāihu bahuta binātī parasana āi bhaeu tumha rātī
sūruja purukha cāṁda tumha rānī asa bara deva milāvā ānī
pachivaṁ khaṃḍa kara rājā koī so āvai bara tumha kahaṁ hoī
puni kachu jūjhi lāgi tumha rāmā rāvana sauṃ hoihi saṁgrāmā
cāṁda suruja siuṁ hoi biāhū bāri bidhāṁsaba bedhaba rāhū
jasa ūkhā kahaṁ anirudha milā meṃṭi na jāi likhā purubilā
sukha sohāga hai tumha kahaṁ pāna phūla rasa bhoga āju kālhi bhā cāhia asa sapane ka saṁjoga
kai basaṃta padumāvati gaī rājahiṃ taba basaṃta sudhi bhaī
jauṃ jāgā na basaṃta na bārī nā so khela na khelanihārī
nā ohi kī vai rūpa sahāīṃ gaiṃ herāi puni disṭi na āīṃ
phūla jhareṃ sūkhīṃ phulavārīṃ disṭi parīṃ ukaṭhīṃ saba jhārīṃ
keiṁ yaha basata basaṃta ujārā gā so cāṁda aṁthavā lai tārā
aba tehi bina jaga bhā aṁdhakūpā vaha sukha chāṁha jarauṃ hauṃ dhūpā
biraha davā asa ko re bujhāvā ko prītama seṃ karai merāvā
hiā dekhi so caṃdana ghevarā mili kai likhā bichova hātha mīṃji sira dhunai so raiṃvai jo niciṃta asa sova
jasa bichova jala mīna duhelā jala huta kād̤hi agini mahaṁ melā
caṃdana āṁka dāga hoi pare bujhahiṃ na te ākhara parajare
janahuṁ sarāgini hoi hoi lāge saba bana dāgi siṃgha bana dāge
jare miriga banakhaṁḍa tehi jvālā au te jare baiṭha tahaṁ chālā
kata te aṁka likhā jehiṃ sovā maku āṁkata nahiṃ karata bichovā
jasa dukhaṃta kahaṁ sākuṃtalā mādhaunalahi kāma kaṃdalā
bhae aṃka nala jaisa damāvati nainā mūṁdi chapī padumāvati
āi basaṃtā chapi rahā hoi phūlanha ke bhesa kehi bidhi pāvauṃ bhaṁvara hoi kaunu so guru upadesa
rovai ratana māla janu cūrā jahaṁ hoi ṭhād̤ha hoi tahāṁ kūrā
kahāṁ basaṃta so kokila bainā kahāṁ kusuma ali bedhai nainā
kahaṁ so sūrati parī jo ḍīṭhī kād̤hi līnha jiu hieṁ paīṭhī
kahāṁ so darasa parasa jehi lāhā jauṃ so basaṃta karīlahi kāhā
pāta bichova rūkha jauṃ phūlā so mahuvā rovai asa bhūlā
ṭapakai mahuva āṁsu tasa paraī hoi mahuvā basaṃta jeuṁ jharaī
mora basaṃta so padumini bārī jehi binu bhaeu basaṃta ujārī
pāvā nabala basaṃta bana bahu ārati bahu copa aisa na jānā aṃta hoi pāta jharahiṃ hoi koṃpa
are malicha bisavāsī devā kata maiṃ āi kīnhi tori sevā
āpani nāu cad̤hai jo deī so tau pāra utārai kheī
suphala lāgi paga ṭekeuṁ torā suvā ka seṃvara tūṁ bhā morā
pāhana cad̤hi jo cahai bhā pārā so aiseṃ būd̤ai maṁjhadhārā
pāhana sevāṁ kāha pasījā jarama na paluhai jauṃ niti bhījā
bāura soi jo pāhana pūjā sakati ko bhāra lei sira dūjā
kāhe na pūjia soi nirāsā mueṁ jiata mana jākari āsā
sidha tareṃḍā jinha gahā pāra bhae tehi sātha te pari būd̤e vāra hī bheṃḍa poṃchi jinha hātha
deva kahā sunu baure rājā debahiṃ agumana mārā gājā
jauṃ pahaleṃ apune sira paraī so kā kāhu kai dharahari karaī
padumāvati rājā kai bārī āi sakhinha sauṃ maṁḍapa ughārī
jaiseṃ cāda gohane saba tārā pareuṁ bhulāi dekhi uṁjiyārā
camakai dasana bīja kī nāīṃ naina cakra jamakāta bhavāīṃ
hauṃ tehi dīpa pataṁga hoi parā jiu jama gahā saraga lai dharā
bahuri na jānauṃ dahuṁ kā bhaī dahuṁ kabilāsa ki kahaṁ upasaī
aba hauṃ marauṃ nisāṁsī hieṁ na āvai sāṁsa rogiā kī ko cālai baidahiṃ jahāṁ upāsa
anu hauṃ dokha dehuṁ kā kāhū saṃgī kayā mayā nahiṃ tāhū
hateu piyārā mīṃta bichoī sātha na lāgi āpu gai soī
kā maiṃ kīnha jo kāyā pokhī dūkhata mohi āpu niradokhī
phāgu basaṃta kheli gai gorī mohi tana lāi āga dai horī
aba asa kāha chāra sira melaiṃ chārai houṁ phāgu tasa khelaiṃ
kata tapa kīnha chād̤i kai rājū āhara gaeu na bhā sidha kājū
pāeuṁ nahiṃ hoi jogī jatī aba sara cad̤haiṃ jarauṃ jasi satī
āi jo prītama phiri gaeu milā na āi vasaṃta aba tana horī ghāli kai jāri karauṃ bhasamaṃta
kakanūṁ paṃkhi jaisa sara sājā sara cad̤hi tabahiṃ jarā caha rājā
sakala devatā āi tulāne dahuṁ kasa hoi deva asthāne
biraha āgi bajrāgi asūjhā jarai sūra na bujhāeṁ būjhā
tehi ka jarata uṭhai bajrāgi tīnau loka jarahiṃ tehi āgī
abahuṁ kī gharī cinagi tehiṃ chūṭhahiṃ jari pahāra pāhana saba phūṭahiṃ
devatā sabai bhasama gae jāhīṃ chāra sameṭe pāuba nāhīṃ
dharatī saraga hoi saba tātā hai koī ehiṃ rākha vidhātā
muhamada ciragī anaṁga kī suni mahi gaṁgana ḍerāi dhani birahī au dhani hiyā jehi saba āgi samāi
hanivaṁta bīra laṃka jeiṁ jārī parabata ohi rahā rakhavārī
baiṭha tahāṁ bhā laṃkā tākā chaṭhaeṁ māsa dei uṭhi hāṁkā
tehi kī āgi uhau puni jarā laṃkā chād̤i palaṃkā parā
jāi tahāṁ yaha kahā saṁdesū pārabatī au jahāṁ mahesū
jogī āhi biyogī koī tumhare maṁḍapa āgi tehiṃ boī
jare laṁgūra so rāte uhāṁ nikasi jo bhāge bhae karamuṁhāṁ
tehi bajrāgi jarai hauṃ lāgā bajjara aṃga jarata uṭhi bhāgā
rāvana laṃkā maiṃ ḍahī oiṁ hama ḍāhana āi kanai pahāra hota hai rāvaṭa ko rākhai gahi pāi
tatakhana pahuṁcā āi mahesū bāhana baila kusṭi kara bhesū
kāṁthari kayā had̤āvari bāṁdhe ruṃḍamāla au hatyā kāṁdhe
sesa nāga au kaṃṭhai mālā tana bibhūti hastī kara chālā
pahuṁcī rudra kaṁvala ke gaṭā sasi mātheṃ au surasari jaṭā
caṁvara ghaṃṭa au ḍaṁvarū hāthā gaurā pārabatī dhani sāthā
au hanivaṃta bīra saṁga āvā dhare beṣa janu baṃdara chāvā
autahiṃ kahenhi na lāvahu āgī tākari sapatha jarahu jehi āgī
kai tapa karai na pārehu kai re nasāehu joga jiyata jīya kasa kād̤hahu kahahu so mohiṃ biyoga
kahesi ko mohi bātanha belavāṁvā hatyā kera na tohiṃ ḍara āvā
jarai dehu dukha jarauṃ apārā nistari parauṃ jarauṃ eka bārā
jasa bhartahari lāgi piṃgalā mo kahaṁ padumāvati siṃghalā
maiṃ puni tajā rāja au bhogū suni so nāuṃ līnhā tapa jogū
yaha mad̤ha seeuṁ āi nirāsā gai so pūji mana pūji na āsā
teiṁ yaha jiu dādhe para dādhā ādhā nikasi rahā ghaṭa ādhā
jo adhajarata so belaṁba na lāvā karata belaṃba bahuta dukha pāvā
etanā bola kahata mukha uṭhī biraha kī āgi jauṃ mahesa nahiṃ bujhāvata sakala jagata huti lāgi
pārabatī mana upanā cāū dekhauṃ kuṁvara kera sata bhāū
dahuṁ yaha bīca ki pemahi pūjā tana mana eka ki māraga dūjā
bhai surūpa jānahuṁ apacharā bihasi kuṁvara kara āṁcara dharā
sunahu kuṁvara mosoṃ eka bātā jasa raṁga mora na aurahi rātā
au bidhi rūpa dīnha hai tokāṁ uṭhā so sabada jāi siva lokāṁ
taba hauṃ to kahaṁ iṃdra paṭhāī gai padumini taiṃ āchari pāī
aba taju jarana marana tapa jogū mo soṃ mānu janama bhari bhogū
hauṃ āchari kabilāsa kī jehi sari pūji na koi mohi taji saṁvari jo ohi sarasi kauna lābhu tohi hoi
bhalehiṃ raṃga tohi āchari rātā mohi dosareṃ sauṃ bhāva na bātā
mohi ohi saṁvari mueṁ asa lāhā naina so dekhasi pūṁchasi kāhā
abahīṃ tehi jiu dei na pāvā tohi asi āchari ṭhād̤ha manāvā
jauṃ jiu dehuṁ ohi ki āsāṁ na janauṃ kāha hoi kabilāsāṁ
hauṃ kabilāsa kāha lai karaūṁ soi kabilāsa lāgi ohi maraūṁ
ohi ke bāra jīvanahiṃ vārauṃ sira utāri nevachāvari ḍārauṃ
tākari cāha kahai jo āī duau jagata tehi deuṁ bad̤āī
ohi na mori kachu āsā hauṃ ohi āsa kareuṁ teri nirāsa prītama kahaṁ jiu na deuṁ kā deuṁ
gauraiṃ haṁsi mahesa soṃ kahā niscaiṃ yahu birahānala dahā
niscaiṃ yaha ohi kārana tapā parimala pema na āchai chapā
niscaiṃ pema pīra yaha jāgā kasata kasauṭī kaṃcana lāgā
badana piyara jala ḍabhakahiṃ naināṁ paragaṭa duau pema ke baināṁ
yaha ohi lāgi jarama ehi sījhā cahai na aurahi ohīṃ rījhā
mahādeva devanha ke pitā tumhārī sarana rāma rana jitā
ehū kahaṁ tasi mayā karehū puravahu āsa ki hatyā lehū
hatyā dui jo cad̤hāehu kāṁdhe abahuṁ na ge aparādha tīsari lehu ehu kai māṁtheṃ jauṃ re lei kai sātha
suni kai mahādeva kai bhākhā siddha puruṣa rājaiṃ mana lakhā
siddha aṃga nahiṃ baiṭhai mākhī siddha palaka nahiṃ lāgai āṁkhī
siddhahi saṃga hoi nahiṃ chāyā siddhahi hoi na bhūkha au māyā
jauṃ jaga siddhi gosāīṃ kīnhā paragaṭa guputa rahai ko cīnhā
baila cad̤hā kusṭī kai mesū girijāpati sata āhi mahesū
cīnhai soi rahai tehi khojā jasa bikrama au rājā bhojā
kai jiyaṁ taṃta maṃta so herā gaeu herāi jabahi bhā merā
binu guru paṃtha na pāia bhūlai soi jo meṃṭa jogī siddha hoi taba jaba gorakha sauṃ bheṃṭa
tatakhana ratanaseni gahabarā chād̤i ḍaphāra pāu lai parā
mātā pite janami kata pālā jauṃ pai phāṁda pema giyaṁ ghālā
dharatī saraga mile huta doū kata nirāra kai dīnha bichoū
padika padāratha kara huṁti khovā ṭūṭahiṃ ratana ratana tasa rovā
gaṁgana meā jasa barisahiṃ bhale puhumi apūri salila hoi cale
sāera upaṭi sikhara gā pāṭī jarai pāni pāhana hiya phāṭī
pavana pāni hoi hoi saba giraī pema ke phāṁda kou jani paraī
tasa rovai jasa jarai jiu garai rakata au māṁsu rovaṁ rovaṁ saba rovahiṃ sota sota bhari āṁsu
rovata būd̤i uṭhā saṁsārū mahādeva taba bhaeu mayārū
kahesi na rova bahuta tau rovā aba sara bhā dārida khovā
jo dukha sahai hoi sukha okāṁ dukha binu sukha na jāi sivalokāṁ
aba tūṁ siddha bhayā sidhi pāī darapata kayā chūṭi gai kātha
kahauṃ bāta aba hoi upadesī lāgu paṃtha bhūle paradesī
jauṃ lahi cora seṃdha nahiṃ deī rājā kera na mūṁsai peī
cad̤hai to jāi bāra vaha khūṁdī parai to seṃdhi sīsa sauṃ mūṁdī
kahauṃ toho siṃghala gad̤ha hai khaṁḍa sāta cad̤hāu phirā na koī jiata jiu saraga paṃtha dai pāu
gad̤ha tasa bāṁka jaisi tori kāyā parakhi dekhu taiṃ ohi kī chāyā
pāia nāhiṃ jūjhi haṭhi kīnhe jeiṁ pāvā teiṁ āpuhi cīnhe
nau paurī tehi gad̤ha maṁjhiārā au tahaṁ phirahiṃ pāṁca koṭavārā
dasavaṃ duāra guputa eka nāṁkī agama cad̤hāva bāṭa suṭhi bāṁkī
bhedī koi jāi ohi ghāṭī jauṃ lai bheda cad̤hai hoi cāṁṭī
gad̤ha tara suraṁga kuṃḍa avagāhā tehi mahaṁ paṃtha kahauṃ tohi pāhāṁ
cora paiṭhi jasa seṃdhi saṁvārī juā paiṃta jeuṁ lāva juārī
jasa marajiyā samuṁda ghaṁsi mārai hātha āva taba sīpa ḍhūṁḍhi lehi ohi saraga duvārī au caḍhu siṃghala dīpa
dasavaṁ duvāra tāru kā lekhā ulaṭi disṭi jo lāva so dekhā
jāi so jāi sāṁsa mana baṃdī jasa dhaṁsi līnha kānha kāliṃdī
tūṁ mana nāṁthu māri kai svāṁsā jauṃ pai marahi āpuhi karu nāṁsā
paragaṭa lokacāra kahu bātā guputa lāu jāsauṃ mana rātā
hauṃ hauṃ kahata maṃta saba koī jauṃ tūṁ nāhiṃ āhi saba soī
jiyatahi jau re marai eka bārā puni kata mīcu ko mārai pārā
āpuhi guru so āpuhi celā āpuhi saba so āpu akelā
āpuhi mīcu jiyana puni āpuhi tana mana soi āpuhi āpu karai jo cāhai kahāṁ ka dosara koi
siddhi goṭikā rājaiṃ pāvā au bhai siddhi ganesa manāvā
jaba saṃkara sidhi dīnha goṭekā parī hūla joginha gad̤ha cheṃkā
jasa kharabharā cora mati kīnhī tehi bidhi seṃdhi cāha gad̤ha dīnhī
sabai paduminīṃ dekhahiṃ cad̤hīṃ siṃghala ghera gaīṃ uṭha mad̤hīṃ
guputa jo rahai cora so sāṁcā paragaṭa hoi jīva nahiṃ bāṁcā
paṁvari paṁvari gad̤ha lāga kevārā au rājā sauṃ bhaī pukārā
jogī āi cheṃki gad̤ha mele na janaiṃ kauna desa sauṃ khele
bhaī rajāesu dekhahu ko bhikhāri aba ḍhīṭha jāu baraji tina āvahu jana dui jāi basīṭha
utari basiṭha dui āi johāre kai tumha jogī kai banijāre
bhaī rajāesu āgeṃ khelahu yaha gad̤ha chād̤i anata hoi melahu
asa lāgehu kehi ke sikha dīnhe āehu marai hathi jiu līnhe
ihāṁ iṃdra asa rājā tapā jabahiṃ risāi sūra ḍari chapā
hahu banijāra tau banija besāhahu bhari baipāra lehu jo cāhahu
jogī hahu tau juguti soṃ māṁgahu bhuguti lehu lai māraga lāgahu
ihāṁ devatā asa gae hārī tumha patiṃga ko āhi bhikhārī
tumha jogī bairāgī kahata na mānahu kohu māṁgi lehu kachu bhi[yā kheli anata kahuṁ hohu
anu hauṃ bhīkha jo āeuṁ leī kasa na leuṁ jauṃ rājā deī
padumāvati rājā kai bārī hauṃ jogī tehi lāgi bhikhārī
khappara lie bāra bhā māṁgaiṃ bhuguti dei lai māraga lāgaiṃ
soī bhuguti parāpati pūjā kahāṁ jāuṁ asa bāra na dūjā
aba dhara ihāṁ jīu ohi ṭhāūṁ bhasama hoūṁ pai tajaiṃ na nāūṁ
jasa binu prāna piṃḍa hai chūṃchā dharama lāgi kahiahu jauṃ pūṁchā
tumha basīṭha rājā kī orā sākhi hohu ehi bhīkhi nihorā
jogī bāra āva so jehi bhi[yā kai āsa jauṃ nirāsa did̤ha āsana kata gavanai kehu pāsa
suni basiṭhanha mana upanī rīsā jau pīsana ghuna jāihi pīsā
jogī aisa kahai nahiṃ koī so kahu bāta joga tohi hoī
vaha bad̤a rāja iṃdra kara pāṭā dharatī pareṃ saraga ko cāṁṭā
jauṃ yaha bāta hoi tahaṁ calī chūṭahiṃ hasti abahi siṃghalī
au chūṭahiṃ tahaṁ vajra ke goṭā bisarai bhuguti hohu tumha roṭā
jahaṁ lagi disṭi na jāi pasārī tahāṁ pasārasi hātha bhikhārī
āgū dekhi pāva dharu nāthā tahāṁ na heru ṭūṭa jahaṁ māṁthā
vaha rānī jehi joga hai tehi ka rāja au pāṭa suṃdari jāi rāja ghara jogihi baṃdara kāṭa
jauṃ jogihi suṭhi baṃdara kāṭā ekai joga na dosari bāṭā
aura sādhanā āvai sādheṃ joga sādhanā āpuhiṃ dādheṃ
sari pahuṁcāi joga karu sāthā disṭi cāhi hoi agumana hāthā
tumhare jauṃ haiṃ siṃghalī hāthī moreṃ hasti gurū bad̤a sāthī
hasti nāsti jehi karata na bārā parabata karai pāva kai chārā
gad̤ha kai garaba kheha mili gae maṃdira uṭhahiṃ bhai nae
aṃta jo calanā koū na cīnhā jo āvai so āpuna kīnhā
jogihi koha na cāhia taba na mohiṃ risi lāgi joga taṃta jeu pānī kāha karai tehi āgi
basiṭhanha jāi kahī asi bātā rājā sunata koha bhā rātā
ṭhāṁvahi ṭhāṁva kuṁvara saba māṁkhe keiṁ aba lahi jogī jiu rākhe
abahuṁ begi kai karahu saṁjoū tasa mārahu hatyā kina hoū
maṃtrinha kahā rahahu mana būjhe pati na hoi jogī soṃ jūjhe
oiṁ mārai tau kāha bhikhārī lāja hoi jau mānia hārī
nā bhala mueṁ na māre mokhū duhūṁ bāta lāgai tumha dokhū
rahai dehu jauṃ gad̤ha tara mele jogī kata āchahiṃ bina khele
rahai dehu jauṃ gad̤ha tara jani cālahu yaha bāta nitihi jo pāhana bhakha karahi asa kehi ke mukha dāṁta
gae basīṭha puni bahuri na āe rājaiṃ kahā bahuta dina lāe
na janauṃ saraga bāta dahuṁ kāhā kāhu na āi kahī phiri cāhā
pāṁkha na kayā pavana nahiṃ pāyā kehi bidhi milaiṃ houṁ kehi chāyā
saṁvari rakata nainanha bhari cuvā roi haṁkārā māṁjhī suvā
pare so āṁsu rakata ke ṭūṭī abahuṁ so rātī bīra bahūṭī
ohi rakata likhi dīnhī pātī suvā jo līnha coṃca bhai rātī
bāṁdhā kaṃṭha parā jari kāṁṭhā biraha ka jarā jāi kahaṁ nāṁṭhā
masi nainā likhanī baruni roi roi likhā akaththa ākhara dahai na kahuṁ gahai so dīnha suvā ke haththa
au mukha bacana so kahesu parevā pahile mori bahuta kai sevā
puni saṁvarāi kahesu asa dūjī jauṃ bali dīnha devatanha pūjī
so avahīṃ tapasī bali lāgā kaba lagi kayā sūna mad̤ha jāgā
bhalehiṃ aisa hauṃ tumha bali dīnhā jahaṁ tuhuṁ tahaṁ bhāvai bali kīnhā
jauṃ tumha mayā kīnha pagu dhārā disṭi dekhāi bāna bikha mārā
jo asa jākara āsāmukhī dukha mahaṁ aisa na mārai dukhī
naina bhikhāri na māṁgai sīkhā agumana dauri lehiṃ pai bhīkhā
nainahi naina jo bedhigai nahiṃ nikasahiṃ vai bāna hieṁ jo ākhara tumha likhe te suṭhi ghaṭahai parāna
te viṣa bāna likhauṃ kahaṁ tāīṃ rakata jo cuvā bhīji duniyāīṃ
jānu so gāre rakata paseū sukhī na jāna dukhī kara bheū
jehi na pīra tehi kākari ciṃtā prītama niṭhura hoi asa niṃtā
kāsauṃ kahauṃ biraha kai bhākhā jāsauṃ kahauṃ hoi jari rākhā
biraha agini tana jari bana jare naina nīra sāera saba bhare
pātī likhī saṁvari tumha nāmāṁ rakata likhe ākhara bhe syāmāṁ
acchara jare na kāhūṁ chuvā taba dukha dekhi calā lai suvā
aba suṭhi marauṃ chūṁchi gai pātī pema piyāre hātha bheṃṭa hota dukha roi sunāvata jīu jāta jauṃ sātha
kaṃcana tāra bāṁdhi giyaṁ pātī lai gā suvā jahāṁ dhani rātī
jaiseṃ kaṁvala suruja kai āsā nīra kaṃṭha lahi marai piyāsā
bisarā bhoga seja sukha bāsū jahāṁ bhaṁvara saba tahāṁ hulāsū
taba lagi dhīra sunā nahiṃ pīū sunatahiṃ dharī rahe nahiṃ jīū
taba lagi sukha hiyaṁ pema na jāmā jahāṁ pema kā sukha bisarāmā
agara caṃdana suṭhi dahai sarīrū au bhā agini kayā kara cīrū
kathā kahānī suni suṭhi jarā jānahuṁ ghīu baisaṃdara parā
biraha na āpu saṁbhārai maila cīra sira rūkha piu piu karata rāta dina papihā bhai mukha sūkha
tatakhana gā hīrāmani āī marata piyāsa chāṁha janu pāī
bhala tumha suvā kīnha hai pherā gād̤ha na jāi pirītama kerā
bātanha jānahu bikhama pahārū hiradai milā na hoi ninārū
marama pāni kara jāna piyāsā jo jala mahaṁ tākahaṁ kā āsā
kā rānī pūṁchahu yaha bātā jani koi hoi prema kara rātā
tumhare darasana lāgi biyogī ahā jo mahādeva mad̤ha jogī
tumha basaṃta lai tahāṁ sidhāīṃ deva pūji puni opahaṁ āīṃ
disṭi bāna tasa mārehu ghāi rahā tehi ṭhāuṁ dosarī bāra na bolā lai padumāvati nāuṁ
rovaṁhiṃ rovaṁ bāna vai phūṭe sotahi sota ruhira maku chūṭe
nainanhi calī rakata kai dhārā kaṃthā bhīji bhaeu ratanārā
sūraja būd̤i uṭhā parabhātā au maṁjīṭha ṭesū bana rātā
puhumi jo bhīji bhaeu saba gerū au tahaṁ ahā so rāta pakherū
bhaeu basaṃta rātī banaphatī au rāte saba jogī jatī
rātī satī agini saba kāyā gagana megha rāte tehi chāyā
īṃgura bhā pahāra tasa bhījā pai tumhāra nahiṃ rovaṁ pasījā
tahāṁ cakora kokilā tinha hiya mayā paīṭhi naina rakata bhari āe tumha phiri kīnhi na ḍīṭhi
aisa basaṃta tumhahiṃ pai khelahu rakata parāeṁ seṃdura melahu
tumha tau kheli maṁdira kahaṁ āīṃ ohika marama jasa jāna gosāīṃ
kahesi marai ko bārahi bārā ekahiṃ bāra houṁ jari chārā
sara raci rahā āgi jauṃ lāī mahādeva gauraiṃ sudhi pāī
āi bujhāi dīnha paṁtha tahāṁ marana khela kara āgama jahāṁ
ulaṭā paṃtha pema ke bārā cad̤hai saraga jauṃ parai patārā
aba dhaṃsi līnha cahai tehi āsā pāvai sāṁsa ki marai nisāṁsā
pātī likhi so paṭhāī likhā sabai dukha roi dahuṁ jiu rahai ki nisarai kāha rajāesu hoi
kahi kai suai chod̤i daiī pātī jānahuṁ dibba chuata tasi tātī
gīvaṁ jo bāṁdhe kaṃcana tāge rāte syāma kaṃṭha jari lāge
agini svāṁsa saṁga nikasai tātī tarivara jarahiṃ tahāṁ kā pātī
jari jari hād̤a bhae saba cūnā tahāṁ māṁsu kā rakata bihūnā
roi roi suai kahī saba bātā rakata ke āṁsunha bhā mukha rātā
dekhu kaṃṭha jari lāga so gerā so kasa jarai biraha asa gherā
oiṁ tohi lāgi kayā asi jārī tapata mīna jala dei na pārī
tohi kārana vaha jogī bhasama kīnha tana ḍāhi tūṁ asa niṭhura nichohī bāta na pūṁchī tāhi
kahesi suā mosoṃ sunu bātā cahauṃ to āju milaiṃ jasa rātā
pai so maramu na jānai morā jānai prīti jo mari kai jorā
hauṃ jānati hauṃ abahūṁ kāṁcā na janahu prīti raṃga thira rācā
na janahu bhaeu malaigiri bāsā na janahu rabi hoi cad̤hā akāsā
na janahu hoi bhaṁvara kara raṃgū na janahu dīpaka hoi pataṃgū
na janahu karā bhṛṃgi kai hoī na janahu abahiṃ jiai mari soī
na janahu pema auṭi eka bhaeū na janahu hiya mahaṁ kai ḍara gaeū
tehi kā kahia rahana khina jo hai prītama lāgi jahaṁ vaha sunai lei dhaṁsi kā pānī kā āgi
puni dhani kanaka pāni masi māṁgī uttara likhata bhīji tana āṁgī
tehi kaṃcana kahaṁ cahia sohāgā jo niramala naga hoi so lāgā
hauṃ jo gaiī mad̤ha maṃḍapa bhorī tahavāṁ tūṁ na gāṁṭhi gahi jorī
bhā bisaṁbhāra dekhi kai nainā sakhinha lāja kā bolaiṃ bainā
khela misuiṁ maiṃ caṃdana ghālā maku jāgasi tau deuṁ jaimālā
tabahuṁ na jāgā gā taiṃ soī jāgeṃ bheṃṭa na soeṁ hoī
aba jauṃ sūra hoi cad̤hai akāsā jauṃ jiu dei tau āvai pāsā
taba lagi bhuguti na lai sakā rāvana siya eka sātha aba kauna bharoseṃ kichu kahauṃ jīu parāeṁ hātha
aba jauṃ sūra gagana cad̤hi dhāvahu rāhu hohu tau sasi kahaṁ pāvahu
bahutanha aisa jīu para khelā tūṁ jogī kehi māhaṁ akelā
bikrama dhaṁsā pema ke bārāṁ sapanāvati kahaṁ gaeu patārāṁ
sudaibaccha mugudhāvati lāgī kaṁkana pūri hoi gā bairāgī
rājakuṁvara kaṃcanapura gaeū mirigāvati kahaṁ jogī bhaeū
sādhā kuṁvara manohara jogū madhumālati kahaṁ kīnha biyogū
pemāvati kahaṁ sarasura sādhā ukhā lāgi anirudha bara bāṁdhā
hauṃ rānī padumāvati sāta saraga para bāsa hātha cad̤haiṃ so tehi keṃ prathama jo āpuhiṃ nāsa
hauṃ puni ahauṃ aisi tohi rātī ādhī bheṃṭa prītama kai pātī
tohiṃ jauṃ prīti nibāhai āṁṭā bhaṁvara na dekhu ketu mahaṁ kāṁṭā
hohu pataṃga adhara gahu diyā lehu samuṃda dhaṃsi hoi marajiyā
rāti raṃga jimi dīpaka bātī naina lāu hoi sīpa sevātī
cātrika hohu pukāru piāsā piu na pāni rahu svāti kī āsā
sārasa kai bichurī jimi jorī raini hohu jasa cakka cakorī
hohu cakora disṭi sasi pāhāṁ au rabi hohu kaṁvala dadhi māhāṁ
hahūṁ aisi hauṃ to sauṃ sakasi tau prīti nibāhu rāhu bedhi hohu arajuna jīti draupadī byāhu
rājā ihāṁ taisa tapi jhūrā bhā jari biraha chāra kara kūrā
mauna gaṁvāe gaeu vimohī bhā nirajiu jiu dīnhesi ohī
gahī piṃgalā sukhamana nārī sunni samādhi lāgi gau tārī
buṃdahi samuṁda jaisa hoi merā gā herāi tasa milai na herā
raṃgahi pāni milā jasa hoī āpuhi khoi rahā hoi soī
suvā āi dekhā bhā nāsū naina rakata bhari āe āṁsū
sadā jo prītama gād̤ha kareī vaha na bhūla bhūlā jiu deī
mūri saṃjīvani āni kai au mukha melā nīra garura paṃkha jasa jhārai aṃbrita barasā kīra
muvā jiyahi asa bāsa jo pāvā bahurī sāṁsa peṭa jiu āvā
dekhesi jāga suaiṃ sira nāvā pātī dai mukha bacana sunāvā
guru kara bavana śravana duhuṁ melā kīnha sudisṭi begi calu celā
tohiṃ ali kīnha āpu bhai kevā hauṃ paṭhavā kai bīca parevā
pavana svāṁsa tosauṃ mana lāe jīvai māraga disṭi bichāe
jasa tumha kayā kīnha agiḍāhū so saba guru kahaṁ bhaeu agāhū
tava ud̤aṃta chālā likhi dīnhā begi āu cāhauṃ sidha kīnhā
āvahu syāmi sulakkhane jīva basai tumha nāuṁ nainanha bhītara paṃtha hai hiradai bhītara ṭhāuṁ
suni padumāvati kai asi mayā bhā vasaṃta upanī nai kayā
suvā ka bola pavana hoi lāgā uṭhā soi hanivaṁta asa jāgā
cāṁda milana kahaṁ dīnheu āsā sahasau karāṁ sūra paragāsā
pātī līnha lai sīsa cad̤hāvā disṭi cakora cāṁda janu pāvā
āsa piālā jo jehi kerā jauṃ jhijhakāra vāhi sauṃ herā
aba yaha kavana pavana maiṃ piyā bhā tana paṃkha paṃkhi mari jiyā
uṭhā phūli hiradai na samānā kaṃthā ṭūka ṭūka beharānā
jahāṁ pirītama vai basahiṃ yaha jiu bali tehi bāṭa jauṃ so bolāvahi pāu sauṃ hama tahaṁ calahiṃ lilāṭa
jo paṁtha milā mahesahi seī gaeu samuṁda ohī dhaṁsi leī
jahaṁ vaha kuṃḍa viṣama avagāhā jāi parā janu pāī thāhā
bāura aṃdha prīti kara lāgū sauhaṁ dhaṁsai kachu sūjha na āgū
līnhesi ghaṁsi suvāṁsa mana māre guru machiṃdaranātha saṁbhāre
celā pare na chād̤ahi pāchū celā maṃchu guru jasa kāchū
janu ghaṁsi līnha samuṁda mara jiyā ughare naina bare janu diyā
khoji līnha so saraga duvārī bajra jo mūṁdai jāi ughārī
bāṁka cad̤hāu suraṃga gad̤ha cad̤hata gaeu hoi bhora bhai pukāra gad̤ha ūpara cad̤he seṃdhi dai cora
rājaiṃ sunā jogi gad̤ha cad̤he pūṁche pāsa paṁḍita jo pad̤he
jogī jo gad̤ha seṃdhi dai āvahiṃ kahahu so sabada siddhi jehiṃ pāvahiṃ
kahahiṃ beda paḍhi paṃḍita bedī jogī bhaṁvara jasa mālati bhedī
jaiseṃ cora seṃdhi sira melahiṃ tasa ye duvau jīva para khelahiṃ
paṃtha na calahiṃ beda jasa likhe saraga jāi sūrī caḍhi sikhe
corahi hoi sūrī para mokhū dei jo sūrī tehi nahiṃ dokhū
cora pukāri bheda gad̤ha mūṁsā kholai rāja bhaṁḍāra maṁjūsā
jasa bhaṁḍāra ye mūsahiṃ cad̤hahiṃ raini dai seṃdhi tasa cāhī puni enha kahaṁ mārahu sūrī bedhi
rāṁdhe jo maṃtrī bole soī aisa jo cora siddha pai koī
siddha nisaṃka raini pai bhavaṁhīṃ tākahiṃ jahāṁ tahāṁ upasavahīṃ
siddha ḍarahiṃ nahiṃ apane jīvāṁ kharaga dekhi kai nāvahiṃ gīvāṁ
siddha jāhiṃ pai jiya badha jahāṁ aurahi marana paṃkha asa kahāṁ
cad̤hahiṃ jo kopi gagana uparāhīṃ thore sāja marahiṃ te nāhīṃ
jaṃbuka kahaṁ jauṃ caḍhiai rājā siṃgha sāja kai caḍhia tau chājā
siddha amara kāyā jasa pārā charahiṃ marahi bara jāi na mārā
charahiṃ kāja kirasuna kara chājā rājā charahiṃ risāi siddha giddha jasa disṭi gaṁgana mahaṁ binu chara kichu na basāi
āvahu karahu gudara misu sājū cad̤hahu bajāi jahāṁ lagi rājū
hohu saṁjoila kuṁvara jo bhogī saba dara cheṃki dharahu aba jogī
caubisa lākha chatrapati sāje chappana koṭi dara bājana bāje
bāisa sahasa siṃghalī cāle giri pahāra pabbai saba hāle
jagata barābara dai saba cāṁpā ḍarā iṃdra bāsuki hiya kāṁpā
paduma koṭi ratha sāje āvahiṃ giri hoi kheha gaṁgana kahaṁ dhāvahiṃ
janu bhuiṁcāla jagata mahaṁ parā kuruma pīṭhi ṭūṭihi hiyaṁ ḍarā
chatranha saraga chāi gā sūruja gaeu alopi dinahiṃ rāti asa dekhia cad̤hā iṃdra asa kopi
dekhi kaṭaka au maimaṁta hāthī bole ratanaseni ke sāthī
hota āva dara bahuta asūjhā asa jānata haiṃ hoihi jūjhā
rājā tūṁ jogī hoi khelā ehī divasa kahaṁ hama bhae celā
jahāṁ gād̤ha ṭhākura kahaṁ hoī saṃga na chād̤ai sevaka soī
jo hama marana devasa mana tākā āju āi pūjī vaha sākā
baru jiu jāi jāi jani bolā rājā satta sumeru na ḍolā
gurū kera jauṃ āesu pāvahiṃ hamahuṁ sauhaṁ hoi cakra calāvahiṃ
āju karahiṃ rana bhāratha satta bacā lai rākhi satta karai saba kautuka satta bharai puni sākhi
gurū kahā celā sidha hohū pema bāra hoi karia na kohū
jā kahaṁ sīsa nāi kai dījai raṃga na hoi ūbha jauṃ kījai
jehi jiyaṁ pema pāni bhā soī jehi raṁga milai tehi raṁga hoī
jauṃ pai jāi pema siuṁ jūjhā kata tapi marahiṃ siddha jinha būjhā
yaha sata bahuta jo jūjhi na kariai kharaga dekhi pānī hoi ḍhariai
pānihi kāha kharaga kai dhārā lauṭi pāni soī jo mārā
pānī seṃti āgi kā karaiī jāi bujhāi pāni jauṃ paraī
sīsa dīnha maiṃ agumana pema pāya sira meli aba so prīti nibāheṃ calaiṃ siddha hoi kheli
rājaiṃ cheṃki dhare saba jogī dukha ūpara dukhu sahai biyogī
nā jiyaṁ dharaka dharata hai koī nā jiyaṁ marana jiyana kasa hoī
nāga phāṁsa unha melī gīvāṁ harakha na bisamau ekau jīvāṁ
jeiṁ jiu dīnha so leu nirāsā bisarai nahiṃ jau lahi tana svāṁsā
kara kiṃgarī tinha taṃta bajāvā nehu gīta bairāgī gāvā
bhalehiṃ āni giyaṁ melī phāṁsī hieṁ na soca rosa risi nāsī
maiṃ giyaṁ phāṁda ohī dina melā jehi dina pema paṃtha hoi khelā
paragaṭa gupuṭa sakala mahi maṃḍala pūri rahā saba ṭhāuṁ jahaṁ dekhauṃ ohi dekhauṃ dosara nahiṃ kahaṁ jāuṁ
jaba lagi guru maiṃ ahā na cīnhā koṭi aṁtarapaṭa bica huta dīnhā
jauṃ cīnhā tau auru na koī tana mana jiu jobana saba soī
hauṃ hauṃ kahata dhokha aṁtarāhīṃ jauṃ bhā siddha kahāṁ parichāhīṃ
mārai gurū ki gurū jiyāvā auru ko māra marai saba āvā
sūrī melu hasti kara pūrū hauṃ nahiṃ jānauṃ jānai gurū
gurū hasti para cad̤hā so pekhā jagata jo nāsti nāsti saba dekhā
aṃdha mīna jasa jala mahaṁ ghāvā jala jīvana jala disṭi na āvā
guru mora moreṃ hita dīnheṃ turaṁgahi ṭhāṭha bhītara karaiṃ ḍolāvai bāhara nācai kāṭha
so padumāvati guru hauṃ celā jota taṃta jehi kārana khelā
taji ohi vāra na jānauṃ dūjā jehi dina mile jātarā pūjā
jīu kād̤hi bhuiṁ dharauṃ lilāṭū ohi kahaṃ dehuṁ hie mahaṁ pāṭū
ko mohi lai so chuvāvai pāyā ko avatāra dei nai kāyā
jīu cāhi so adhika piyārī māṁgai jīu deuṁ balihārī
māṁgai sīsa deuṁ siuṁ gīvā adhika navauṃ jauṃ mārai jīvā
apane jiya kara lobha na mohī pema bāra hoi māṁgauṃ ohī
darasana ohi ka diyā jasa hauṃ re bhikhāri pataṃga jauṃ karavata sira sārai marata na morauṃ aṃga
padumāvati kaṁvalā sasi jotī haṁsai phūla rovaiṃ taba moṃtī
barajā pitaiṃ haṁsī o rojū lāī dūti hoi niti khojū
jabahiṃ suruja kahaṁ lāgeu rāhū tabahiṃ kaṁvala mana bhaeu agāhū
biraha agastī bisamau bhaeū saravara harakha sūkhi saba gaeū
paragaṭa ḍhāri sakai nahiṃ āṁsū ghaṭi ghaṭi māṁsu guputa hoi nāsū
jasa dina māṁjha raini hoi āī bigasata kaṁvala gaeu kuṁbhilāī
rātā barana gaeu hoi setā bhaṁvati bhaṁvara rahi gaī acetā
citahi jo citra kīnha dhani rovaṁ raṃga sameṃṭi sahasa sāla dukha āhi bhari muruchi parī gā meṃṭi
padumāvati saṁga sakhī sayānī guni kai nakhata pīra sasi jānī
jānahiṃ marama kaṁvala kara koīṃ dekhi bithā birahini kī roīṃ
birahā kaṭhina kāla kai kalā biraha na sahia kāla baru bhalā
kāla kād̤hi jiu lei sidhārā biraha kāla māre para mārā
biraha āgi para melai āgī biraha ghāu para ghāu bajāgī
biraha bāna para bāna pasārā biraha roga para roga saṁcārā
biraha sāla para sāla navelā biraha kāla para kāla duhelā
tana rāvana hoi sira cad̤hā biraha bhaeu hanivaṃta jāre ūpara jārai tajai na kai bhasamaṃta
koi kamoda parasahiṃ kara pāyā koi malayāgiri chirakahiṃ kāyā
koi mukha sītala nīra cuvāvā koi aṃcala sauṃ paunu ḍolāvā
koī mukha aṃbrita āni nicovā janu bikha dīnha adhika dhani sovā
jovahiṃ svāṁsa khinahiṃ khina sakhī kaba jiu phirai pavana au paṁkhī
biraha kāla hoi hie paīṭhā jīu kād̤hi lai hātha baīṭhā
khina eka mūṁṭhi bāṁdha khina kholā gahī jībha mukha jāi na bolā
khinahiṃ bejha kai bānanhi mārā kapi kaṁpi nāri marai bikarārā
kaisehuṁ biraha na chād̤ai bhā sasi gahana garāsa nakhata cahūṁ disi rovahiṃ aṁdhiyara dharati akāsa
gharī cāri imi gahana garāsī puni bidhi joti hieṁ paragāsī
nisaṁsi ūbhi mari līnhesi svāṁsā bhaī adhāra jiyana kai āsā
binavahiṃ sakhī chūṭa sasi rāhū tumharī joti joti saba kāhū
tūṁ sasi badana jagata ujiyārī kei hari līnhi kīnhi adhiyārī
tūṁ gajagāmini garaba gahīlī aba kasa āsa chāṁd̤i sata ḍhīlī
tūṁ hari laṃka harāe kehari aba kasa hāreṃ karasi hahe hari
tūṁ kokila bainī jaga mohā keiṁ byādhā hoi gahī nichohā
kaṁvala karī tūṁ padumini gai nisi bhaeu bihāna abahuṁ na saṃpuṭa kholahi jauṃ re uṭhā jaga bhāna
bhāna nāuṁ suni kaṁvala bigāsā phiri kai bhaṁvara līnha madhu bāsā
sarada caṃda mukha jānu ughelī khaṃjana naina uṭhe kai kelī
biraha na bola āva mukha tāīṃ mari mari bola jīva bariyāīṃ
davaiṃ biraha dāruna hiya kāṁpā kholi na jāi biraha dukha jhāṁpā
udadhi samuṃda jasa taraṁga dekhāvā cakhu koṭinha mukha eka na āvā
yaha suṭhi lahari lahari para dhāvā bhaṁvara parā jiu thāha na pāvā
sakhī āni biṣa dehu tau maraūṁ jiu nahiṃ peṭa tāhi ḍara ḍaraūṁ
khinahiṃ uṭhai khina būd̤ai asa hiya kaṁvala saketa hīrāmanihi bolāvahu sakhī gahana jiu leta
puraini dhāi sunata khina dhāī hīrāmanihi begi lai āī
janahuṁ baida oṣada lai āvā rogiaiṃ roga marata jiu pāvā
sunata asīsa naina dhani khole biraha baina kokila jimi bole
kaṁvalahi biraha bithā jasi bād̤hī kesari barana piyara hiya gād̤hī
kata kaṁvalahi bhā pema aṁkūrū jauṃ pai gahana līnha dina sūrū
puraini chāṁha kaṁvala kai karī sakala bithā so asa tumha harī
puruṣa gaṁbhīra na bolahiṃ kāū jauṃ bolahi tauṃ ora nibāhū
etanā bola kahata mukha puni hoī gaī aceta puni jauṃ ceta saṁbhārai bakata uhai mukha leta
aura dagadha kā kahauṃ apārā sunai so jarai kaṭhina asi jhārā
hoi hanivaṃta baiṭha hai koī laṃkā ḍāha lāga tana hoī
laṃkā bujhī āgi jauṃ lāgī yaha na bujhai tasi upaji bajāgī
janahuṁ agina ke uṭhahiṃ pahārā vai saba lāgahiṃ aṃga aṁgārā
kaṭi kaṭi māṁsu sarāga pirovā rakata ke āṁsu māṁsu saba rovā
khinu eka māri māṁsu asa bhūṁjā khinahiṃ jiāi siṃgha asa gūṁjā
ehi re dagadha huṁta utima marījai dagadha na sahia jīu baru dījai
jahaṁ lagi caṃdana malaigiri au sāera saba nīra saba mili āi bujhāvahiṃ bujhai na āgi sarīra
hīrāmani jauṃ dekhī nārī prīti beli upanī hiyaṁ bhārī
kahesi kasa na tumha hohu duhelī arujhī pema prīti kī belī
prīti beli jani arujhai koī arujheṃ mueṁ na chūṭai soī
prīti beli aisaiṃ tanu ḍād̤hā paluhata sukha bād̤hata dukha bād̤hā
prīti beli saṁga biraha apārā saraga patāra jarai tehi jhārā
prīti beli keiṁ ammara boī dina dina bād̤hai khīna na hoī
prīti akeli beli cad̤hi chāvā dosari beli na pasarai pāvā
prīti beli arujhāi jauṃ taba so chāṁha sukha sākha milai jo prītama āi kai dākha beli rasa cākha
padumāvati uṭhi ṭekai pāyā tumha huṁta hoi prītama kai chāyā
kahata lāja au rahai na jīū eka disi āgi dosara disi sīū
sūra udaigiri cad̤hata bhulānā gahane gahā cāṁda kuṁbhilānā
ohaṭeṃ hoi mariuṁ nahiṃ jhūrī yaha sūṭhi marauṃ jo niaraiṃ dūrī
ghaṭa mahaṁ nikaṭa bikaṭa bhā merū milehuṁ na milai parā tasa pherū
dasaiṁ avasthā asa mohi bhārī dasaeṁ lakhana hohu upakārī
damanahi nala jasa haṃsa merāvā tumha hīrāmani nāuṁ kahāvā
mūri sajīvani dūri imi sālai sakatī bāna prāna mukuta aba hota hauṃ begi dekhāvahu bhāna
hīrāmani bhuiṃ dharā lilāṭū tumha rānī juga juga sukha pāṭū
jehi ke hātha jarī au mūrī so jogī nāhīṃ aba dūrī
pitā tumhāra rāja kara bhogī pūjai bipraa marāvai jogī
pauṃri paṃtha koṭavāra baīṭhā pema ke lubudhā suraṁga paīṭhā
cad̤hata raini gad̤ha hoigā bhorū āvata bāra dharā kai corū
aba lai dei gae ohi sūrī tehi so agāha bithā tumha pūrī
aba tumha jīva kayā vaha jogī kayā ka roga jīva pai rogī
rūpa tumhāra jīva kai āpana piṃḍa kamāvā pheri āpu herāi rahā tehi khaṁḍa hoi kāla na pāvai heri
hīrāmani jauṃ bāta yaha kahī suruja ke gahana cāṁda gai gahī
suruja ke dukha jauṃ sasi hoi dukhī so kata dukha mānai karamukhī
aba jauṃ jogi marai mohi nehā ohi mohi sātha dharati gaṁganehā
rahai tau karauṃ jarama bhari sevā calai tau yaha jiu sātha parevā
kaunu so karanī kahu guru soī para kāyā parabesa jo hoī
palaṭi so paṃtha kauna bidhi khelā celā gurū gurū bhā celā
kauna khaṃḍa asa rahā lukāī āvai kāla heri phiri jāī
celā siddhi sau pāvai guru soṃ karai acheda gurū karai jauṃ kiripā kahai so celahi bheda
anu rānī tumha guru vahu celā mohi pūṁchahu kai siddha navelā
tumha celā kahaṁ parasana bhaīṃ darasana dei maṁḍapa cali gaīṃ
rūpa gurū kara celaiṃ ḍīṭhā cita samāi hoi citra paīṭhā
jīu kād̤hi lai tumha upasaīṃ vaha bhā kayā jīva tumha bhaīṃ
kayā jo lāga dhūpa au sīū kayā na jāna jāna pai jīū
bhoga tumhāra milā ohi jāī jo ohi bithā so tumha kahaṁ āī
tumha ohi ghaṭa vaha tumha ghaṭa māhāṁ kāla kahāṁ pāvai ohi chāhāṁ
asa vaha jogī amara bhā para kāyā parabesa āva kāla tumhahiṃ tahaṁ dekhai bahurai kai ādesa
suni jogī kai ammara karanī nevarī biraha bithā kai maranī
kaṁvala karī hoi bigasā jīū janu rabi dekhi chūṭigā sīū
jo asa siddha ko mārai pārā neṃbū rasa nahiṃ jei hoi chārā
kahahu jāi aba mora saṁdesū tajahu joga aba bhaeu naresū
jani jānahu hauṃ tumha soṃ dūrī nayananhi māṁjha gad̤ī vaha sūrī
tumha para sabada ghaṭai ghaṭa kerā mohi ghaṭa jīu ghaṭata nahiṃ berā
tumha kahaṁ pāṭa hieṁ mahaṁ sājā aba tumha mora duhūṁ jaga rājā
jauṃ re jiahiṃ mili keli karahiṃ marahi tau ekahiṃ dou tumha piya jiyaṁ jini hoūṁ kachu mohi jiyaṁ hou so hou
bāṁdhi tapā āne jahaṁ sūrī jure āi saba siṃghalapūrī
pahileṃ gurū dei kahaṁ ānā dekhi rūpa saba kou pachitānā
loga kahahiṃ yaha hoi na jogī rājakuṁvara koi ahai biyogī
kāhūṁ lāgi bhaeu hai tapā hieṁ so māla karai mukha japā
jogī kera karahu pai khojū maku yaha hoi na rājā bhojū
jasa mārai kahaṁ bājā tūrū sūrī dekhi haṁsā maṃsūrū
camake dasana bhaeu uṁjiyārā jo jahaṁ tahāṁ bīju asa mārā
saba pūṁchahiṃ kahu jogī jāti janama aura nāvaṁ jahāṁ ṭhāṁva rovai kara haṁsā so kaune bhāvaṁ
kā pūṁchahu aba jāti hamārī hama jogī au tapā bhikhārī
jogihi jāti kauna ho rājā gāri na koi māra nahiṃ lājā
nilaja bhikhāri lāja jehiṃ khoī tehi ke khoja parahu jani koī
jākara jīva marai para basā sūrī dekhi so kasa nahiṃ haṁsā
āju neha sauṃ hoi niberā āju puhumi taji gaṁgana baserā
āju kayā piṃjara baṁdha ṭūṭā āju parāna parevā chūṭā
āju neha soṃ hoi nirārā āju pema saṁga calā piyārā
āju avadhi sira pahuṁcī kai so caleuṁ mukha rāta begi hohu mohiṃ mārahu kā pūṁchahu aba bāta
kahenhi saṁvaru jehi cāhasi saṁvarā hama tohiṃ karahiṃ keta kara bhaṁvarā
kahesi ohi saṁvarauṃ hara pherā mueṁ jiata āhauṃ jehi kerā
au saṁvarauṃ padumāvati rāmā yaha jiu nivachāvari jehi nāmā
rakata ke būṁda kayā jata ahahīṃ padumāvati padumāvati kahahīṃ
rahahuṁ ta buṃda buṃda mahaṁ ṭhāūṁ parahuṁ tau soī lai lai nāūṁ
rovaṁ rovaṁ tana tāsauṃ odhā sotahi sota bedhi jiu sodhā
hād̤a hād̤a mahaṁ sabada so hoī nasa nasa māṁha uṭhai dhuni soī
khāi viraha gā tākara gūda māṁsa kī khāna hauṃ hoi sāṁcā dhari rahā vaha hoi rūpa samāna
rājā rahā diṣṭi kie auṃdhī sahi na sakā taba bhāṭa dasauṃdhī
kahesi meli kai hātha kaṭārī puruṣa na āchahiṃ baiṭhi peṭārī
kānha kopa kai mārā kaṃsū gūṁga ki phūṁka na bājai baṃsū
gaṃdhrapaseni jahāṁ risa bād̤hā jāi bhāṁṭa āgeṃ bhā ṭhād̤hā
ṭhād̤ha dekhi saba rājā rāū bāeṁ hātha dīnha baramhāū
gaṃdhrapaseni tūṁ rājā mahā hauṃ mahesa mūrati sunu kahā
jogī pāni āgi tuiṁ rājā āgihi pāni jūjha nahiṃ chājā
agini bujhāi pāni soṃ tūṁ rājā mana būjhu toreṃ bāra khapara hai līnhe bhi[yā dehu na jūjhu
jogi na āhi āhi so bhojū jānai bheda karai jo khojū
bhāratha hoi jūjha jauṃ odhā hohiṃ sahāi āi saba jodhā
mahādeva rana ghaṃṭa bajāvā suni kai sabada brahmā cali āvā
cad̤he atra lai kisna murārī iṃdraloka sana lāga gohārī
phanapati phana patāra sauṃ kād̤hā asṭau kurī nāga bhā ṭhād̤hā
taiṃtisa koṭi devatā sājā au chayānave megha dara gājā
chappana koṭi baisaṃdara barā svā lākha parabata pharaharā
navau nātha cali āvahiṃ au caurāsī siddha āju mahā rana bhāratha cale gaṁgana garud̤a au giddha
bhai agyāṁ ko bhāṁṭa abhāū bāeṁ hātha dei baramhāū
ko jogī asa nagarī morī jo dai seṃdhi cad̤hai gad̤ha corī
iṃdra ḍarai niti nāvai māthā kisna ḍarai sesa jeiṁ nāthā
baramhā ḍarai catura mukha jāsū au pātāra ḍarai bali bāsū
dharatī ḍarai au maṃdara merū caṃdra sūra au gaṁgana kuberū
megha ḍarahiṃ bijurī jahaṁ ḍīṭhī kuruma ḍarai dharanīṃ jehi pīṭhī
cahauṃ to saba māṁgauṃ dhari kesā aura ko kīṭa pataṃga naresā
bolā bhāṁṭa naresa sunu garaba na chājā jīvaṁ kuṃbhakarana kī khoparī būd̤ata bāṁce bhīvaṁ
rāvana garaba birodhā rāmū au ohiṃ garaba bhaeu saṃgrāmū
tehi rāvana asa ko varibaṃḍā jehi dasa sīsa bīsa bhuaḍaṃḍā
sūraja jehi kai tapai rasoī baisaṃdara niti dhotī dhoī
sūka soṃṭiyā sasi masiārā pavana karai niti bāra buhārā
mīcu lāi kai pāṭī bāṁdhā rahā na dosara ohi sauṃ kāṁdhā
jo asa bajara ṭarai nahiṃ ṭārā sou muā tapasī kara mārā
nātī pūta koṭi dasa ahā rovana hāra na ekau rahā
ocha jāni kai kāhūṁ jani koi garaba karei oche pārai daiya hai jīta patra jo dei
au jo bhāṁṭa uhāṁ huta āgeṃ binai uṭhā rājahi risi lāgeṃ
bhāṁṭa āhi īsura kai kalā rājā saba rākhahiṃ aragalā
bhāṁṭa mīcu āpuni pai dīsā tāsauṃ kauna karai rasa rīsā
bhaeu rajāesu gaṃdhrapasenī kāha mīcu kai cad̤hā nisenī
kāha avani pāeṁ asa marasī karasi biṭaṃḍa bharama nahiṃ karasī
jāti karā kata auguna lāvasi bāeṁ hātha rāja baramhāvasi
bhāṁṭa nāuṁ kā mārauṃ jīvāṁ abahūṁ bola nāi kai gīvāṁ
tuiṁ re bhāṁṭa yaha jogī tohi ehi kahāṁ ka saṃga kahāṁ charai asa pāvā kāha bhaeu cita bhaṁga
jo sata pūṁchahu gaṃdhrapa rājā sata pai kahauṃ parai kina gājā
bhāṁṭahi kāha mīcu soṃ ḍaranā hātha kaṭāri peṭa hani maranā
jaṃbū dīpa au citaura desū citraseni bad̤a tahāṁ naresū
ratanaseni yahu tākara beṭā kula cauhāna jāi nahiṃ meṃṭā
khāṁd̤aiṃ acala sumera pahārū ṭarai na jauṃ lāgai saṃsārū
dāna sumeru deta nahiṃ khāṁgā jo ohi māṁga na aurahi māṁgā
dāhina hātha uṭhāeūṁ tāhī aura ko asa baramhāvauṁ jāhī
nāuṁ mahāpātara mohi tehika bhikhārī ḍhīṭha jauṃ khari bāta kaheṃ risa lāgai khari pai kahai basīṭha
soi binatī siuṁ karauṃ basīṭhī pahileṃ karui aṃta hoi mīṭhī
tūṁ gaṃdhrapa rājā jaga pūjā guna caudaha sikha dei ko dūjā
hīrāmani jo tumhāra parevā gā citaura au kīnhesi sevā
tehi bolāi pūṁchahu vaha desū dahuṁ jogī kī tahaṁ ka naresū
hamareṃ kahata rahai nahiṃ mānū jo vaha kahai soi paravānū
jahāṁ bāri tahaṁ āva barokāṁ karai biyāha dharama suṭhi tokāṁ
jauṃ pahileṃ mana māna takāṁdhia parakhia ratana gāṁṭha taba bāṁdhia
ratana chipāeṁ nā chipai pārakhi hoi so parīkha ghāli kasauṃṭī dījie kanaka kacorī bhīkha
hīrāmani jauṃ rājaiṃ sunā rosa bujhāna hieṁ mahaṁ gunā
agyāṁ bhaī bulāvahu soī paṃḍita huṁteṃ dhokha nahiṃ hoī
eka kahata sahasaka dasa dhāe hīrāmanihi begi lai āe
kholā āge āni maṁjūsā milā nikasi bahu dina kara rūsā
astuti karata milā bahu bhāṁtī rājaiṃ sunā bhaī hiyaṁ sāṁtī
jānahuṁ jarata agini jala parā hoi phulavāri rahasa hiya bharā
rājai mili pūṁchīṃ haṁsi bātā kasa tana pīta bhaeu mukha rātā
catura beda tumha paṃḍita pad̤he sāstara beda kahāṁ cad̤he jogī gad̤ha āni kīnha gad̤ha bheda
hīrāmani rasanā rasa kholā daī asīsa au astuti bolā
iṃdra rāja rājesura mahā sauhaiṃ risi kichu jāi na kahā
pai jehi bāta hoi bhala āgeṃ sevaka niḍara kahai risi lāgeṃ
suvā suphala aṃbrita pai khojā hoi na vikrama rājā bhojā
hauṃ sevaka tumha ādi gosāīṃ sevā karauṃ jiyauṃ jaba tāīṃ
jeiṁ jiu dīnha dekhāvā desū so pai jiya mahaṁ basai naresū
jo ohi saṁvarai ekai tuṁ hī soī paṃkhi jagata ratamuhīṃ
naina vaina au saravana buddhī sabai tora parasāda sevā mora ihai niti bolaiṃ āsirabāda
jo asa sevaka caha pati dasā tehiki jībha aṃbrita pai basā
tehi sevaka ke karamahi dosū seva karata ṭhākura hoi rosū
au jehi dokha nidokhahi lāgā sevaka ḍarahi jīva lai bhāgā
jauṃ paṃkhī kahaṁvāṁ thira rahanā tākai jahāṁ jāi jauṃ ḍahanā
sapata dīpa dekheuṁ phiri rājā jaṃbū dīpa jāi puni bājā
tahaṁ citaura gad̤ha dekheuṁ ūṁcā ūṁca rāja sari tohi pahūṁcā
ratanaseni yahu tahāṁ naresū āeuṁ lai jogī kara bhesū
suvā suphala pai ānai hai tehi guna mukha rāta kayā pīta asa tāteṃ saṁvarauṃ bikrama bāta
pahileṃ bhaeu bhāṁṭa sata bhākhī puni bolā hīrāmani sākhī
rājahi bhā niscau mana mānā bāṁdhā ratana chori kai ānā
kula pūṁchā cauhāna kulīnā ratana na bāṁdhe hoi malīnā
hīrā dasana pāna raṁga pāke bihaṁsata sabanha bīja bara tāke
muṃdrā sravana maina so cāṁpe rājabaina ughare saba jhāṁpe
ānā kāṭara eka tukhārū kahā so pherai bhā asavārū
phereu turai chatīsau kurī sabahiṃ sarāhā siṃghalapurī
kuṁara batīsauṃ lakkhanā sahasa karāṁ jasa bhāna kāha kasauṭī kasie kaṃcana bāraha bāni
dekhi suruja bara kaṁvala saṁjogū astu astu bolā saba logū
milā subaṃsa aṃsa ujiyārā bhā baroka au tilaka saṁvārā
anirudha kahaṁ jo likhī jaimārā ko meṭai bānāsura hārā
ājū milai anirudha ko ūkhā deva anaṃda daitanha sira dūkhā
saraga sūra bhuiṁ saravara kevā bana khaṁḍa bhaṁvara hoi rasa levā
pachivaṁ ka bāra puruba kī bārī likhī jo jori hoi na nyārī
mānusa sāja lākha mana sājā sājā bidhi soī pai bājā
gae jo bājana bājate jinhahi mārana rana māhaṁ phiri bājana tei bāje maṃgalacāra onāhaṁ
lagana dharī au racā biāhū sighala nevata phirā saba kāhū
bājana bāje koṭi pacāsā bhā anaṃda sagarau kabilāsā
jehi dina kahaṁ nita deva manāvā soi debasa padumābati pāvā
cāṁda suruja mani mātheṃ bhāgū au gāvahiṃ saba nakhata sohāgū
raci raci mānika mād̤au chāvahiṃ au bhuiṃ rāta bichāu bichāvahiṃ
caṃdana khāṁbha race cahuṁ pāṁtī mānika diyā barahiṃ dina rātī
ghara ghara baṃdana race duārā jāṁvata nagara gīta jhanakārā
hāṭa bātā siṃghala saba jahaṁ dekhia tahaṁ rāta dhani rānī padumāvatiṛkari aisi barāta
ratanaseni kahaṁ kāpara āe hīrā moṃti padāratha lāe
kuaṁra sahasa saṁga āi sabhāge binau karahiṃ rājā sauṃ lāge
jehi lagi tumha sādhā tapa jogū lehu rāja mānahu sukha bhogū
maṃjana karahu bhabhūti utārahu kai asnāna caturasama sārahu
kād̤hahu muṃdrā phaṭika abhāū pahirahu kuṃḍala kanaka jarāū
chorahu jaṭā phulāela lehū jhārahu kesa maṭuka sira dehū
kād̤hahu kaṃthā cirakuṭa lāvā pahirahu rātā dagala sohāvā
pāṁvari tajahu dehu paga pairīṃ āvā bāṁka tokhāra bāṁdhahu maura chatra sira tānahu begi hohu asavāra
sājā rājā bājana bāje madana sahāya duhūṁ disi gāje
au rātā ratha sone ka sājā bhae barāta gohana saba rājā
bājata gājata bhā asavārū saba siṃghala nai karahiṃ johārū
cahuṁ ora masiyara nakhata tarāīṃ sūraja cad̤hā cāṁda kī tāīṃ
saba dina tapā jaisa hiya māhāṁ taisa rāta pāī sukha chāhāṁ
ūpara rāta chatra tasa chāvā iṃdraloka saba sevāṁ āvā
āju iṃdra āchari sauṃ milā saba kabilāsa hoi sohilā
dharatī saraga cahūṁ disi pūri rahe masiyāra bājana āvai rāja maṁdira kahaṁ hoi maṃgalācāra
padumāvati dhaurāhara cad̤hī dahuṁ kasa rabi jākahaṁ sasi gad̤hī
dekhi barāta sakhinha sauṃ kahā inha mahaṁ kaunu so jogī ahā
keiṁ so joga lai ora nibāhā bhaeu sūra cad̤hi cāṁda biyāhā
kaunu siddha so aisa akelā jeiṁ sira lāi pema sauṃ khelā
kāsauṃ pitai bacā asi hārī utara na dīnha dīnhi tehi bārī
kākahaṁ daiya aisa jai dīnhā jeiṁ jaimāra jīti rana līnhā
dhanni purukha asa navai na nāeṁ au supuruṣa hoi desa parāeṁ
ko barivaṃḍa bīra asa mohi dekhai kara cāu puni jāihi janavāse sakhī re begi dekhāu
sakhī dekhāvahiṃ camakahiṃ bāhū tūṁ jasa cāṁda suruja tora nāhū
chapā na rahai suruja paragāsū dekhi kaṁvala mana bhaeu hulāsū
vaha ujiyāra jagata uparāhīṃ jaga ujiyāra so tehi parachāhīṃ
jasa rabi dīkha uṭhai parabhātā uṭhā chatra dekhia tasa rātā
āva māṁjha bhā dūlaha soī auru barāti saṃga saba koī
sahasauṃ karāṁ rūpa bidhi gad̤hā sone ke ratha āvai cad̤hā
mani mātheṃ darasana ujiyārā sauṃha nirakhi nahiṃ jāi nihārā
rūpavaṃta jasa darapana dhani tūṁ jākara kaṁta cāhia jaisa manohara milā so mana bhāvaṃta
dekhā cāṁda suruja jasa sājā asṭau bhāu madana tana gājā
hulase naina darasa mada māṁte hulase adhara raṃga rasa rāte
hulasā badana opa rabi āī hulasi hiyā kaṃcuki na samāī
hulase kuca kasanī baṁda ṭūṭe hulasī bhujā balaya kara phūṭe
hulasī laṃka ki rābana rājū rāma lakhana dara sājahiṃ sājū
āju kaṭaka jorā haṭhi kāmū āju biraha so hoi saṃgrāmū
āju cāṁda ghara āvai sūrū āju siṃgāra hoi saba cūrū
aṃga aṃga saba hulase keu katahūṁ na samāi ṭhāṁvahiṃ ṭhāṁva vimohā gai murachā gati āi
sakhī saṁbhāri piyāvahiṃ pānī rājakuṁvari kāhe kuṁbhilānī
hama to tohi dekhāvā pīū tūṁ murajhāni kaisa bhā jīū
sunahu sakhī saba kahahiṃ biyāhū mo kahaṁ jaisa cāṁda kahaṁ rāhū
tumha jānahu āvai piya sājā yaha dhama dhama mo kahaṁ bājā
jeta barātī au asavārā āe mora saba cālanihārā
soi āgama dekhata hauṃ jhaṁkhī āpana rahana na dekhauṃ sakhī
hoi biyāha puni hoihi gavanā gaunaba taha bahuri nahiṃ avanā
aba so milana kata sakhī sahelini parā vichovā ṭūṭi taisi gāṁṭhi piya joraba jarama na hoihi chūṭi
āi bajāvata paiṭhi barātā pāna phūla seṃdura saba rātā
jahaṁ sone kai cittarasārī baiṭhi barāta jānu phulavārī
māṁjha siṃghāsana pāṭa saṁvārā dūlaha āni tahāṁ baisārā
kanaka [ āṃbha lāge cahuṁ pāṁtī mānika diyā barahiṃ dina rātī
bhaeu acala dhuva jogi paṁkherū phūli baiṭha thira jaisa sumerū
āju daiyaṁ hauṃ kīnha sabhāgā jata dukha kīnha nīka saba lāgā
āju sūra sasiara ghara āvā cāṁda suruja duhuṁ hoi merāvā
āju iṃdra hoi āeuṁ saiṃ barāta kabilāsa āju milai mohi āchari pūjai mana kai āsa
hoi lāga jeṃvanāra susārā kanaka patra pasare panavārā
sona thāra mani mānika jare rāe raṃka saba āgeṃ dhare
ratana jarāū khorā khorī jana jana āgeṃ sau sau jorī
gaḍuanha hīra padāratha lāge dekhi vimohe purukha sabhāge
jānahu nakhata karahiṃ ujiyārā chapi gā dīpaka au masiyārā
bhai mili cāṁda suruja kai karā bhā udota taise niramarā
jehi mānusa kahaṁ joti na hoti tehi bhai joti dekhi vaha joti
pāṁti pāṁti saba baiṭhe bhāṁti bhāṁti jeṃvanāra kanaka patra tara dhotī kanaka patra panavāra
pahileṃ bhāta parosai āne janahu kapūra subāsa basāne
jhālara māṁḍa āe ghiu poe ūjara dekhi pāpa gae dhoe
lucuī pūri sohārīṃ parīṃ eka tātī au suṭhi koṃvarīṃ
puni bāvana parakāra jo āe nā asa dekhe na kabahūṁ khāe
khaṁḍarā khaṃḍi khaṁḍoī khaṃḍī parī ekotara sai kaṭhahaṃḍī
puni saṁdhāna āe bahu sāṁdhe dūdha dahī ke moraṁḍā bāṁdhe
puni jāuri pachiyāuri āī dūdha dahī kā kahauṃ miṭhāī
jeṃvana adhika subāsika mukha mahaṁ parata bilāi sahasa savāda so pābai eka kavara jauṃ khāi
bhai jeṃvanāra phirā khaṁḍavānī phirā aragajā kuṃkuhaṁ bānī
phire pāna bahurā saba koī lāga biyāhacāra saba hoī
māṁḍau sone ka gaṁgana saṁvārā baṃdanavāra lāga saba tārā
sājā pāṭa chatra kai chāhāṁ ratana cauka pūrā tehi māṁhāṁ
kaṃcana kalasa nīra bhari dharā iṃdra pāsa ānī apacharā
gāṁṭhi dulaha dulahina kai jorī duau jagata jo jāi na chorī
beda bhanahiṃ paṃḍita tehi ṭhāṁūṁ kanyā tulā rāsi lai nāūṁ
cāṁda suruja dui niramala duvau saṁjoga anūpa suruja cāṁda sauṃ bhūlā cāṁda suruja ke rūpa
duhūṁ nāuṁ hoi gota ucārā karahiṃ paduminī maṃgalacārā
cāṁda ke hātha dīnhi jaimālā cāṁda āni sūruja giyaṁ ghālā
sūruja līnhi cāṁda pahirāī hāra nakhata tarainha siuṁ pāī
puni dhani bhari aṃjuli jala līnhā jobata jarama kaṃta kahaṁ dīnhā
kaṃta līnha dīnhā dhani hāthāṁ jorī gāṁṭhi duhūṁ eka sāthāṁ
cāṁda suruja duhuṁ bhāṁvari lehīṃ nakhata moṃti nebachāvari dehīṃ
phirahiṃ duvau sata phera ko ṭekai sātau phera gāṁṭhi so ekai
bhai bhāṁvari nevachāvari rājacāra saba kīnha dāija kahauṃ kahāṁ lagi likhi na jāi tata dīnha
ratanaseni jauṃ dāija pāvā gaṃdhrapaseni āi kaṁṭha lāvā
mānusa ciṃta āna kachu niṃtā karai gosāiṁ na mana mahaṁ ciṃtā
aba tuma siṃghaladīpa gosāīṃ hama sevaka āhahiṃ sevakāīṃ
jasa tumhāra citaura gad̤ha desū tasa tumha ihāṁ hamāra naresū
jaṃbūdīpa dūri kā kājū siṃghaladīpa karahu nita rājū
ratanaseni binavā kara jorī astuti joga jībhi nahiṃ morī
tumha gosāiṁ jeiṁ chāra chad̤āī kai mānusa asi dīnha bad̤āī
jauṃ tumha dīnha tau pāvā jiyana jarama sukha bhoga nāhiṃ tau kheha pāya kī hauṃ na jānauṃ kehi joga
dhaurāhara para dīnheu bāsū sāta khaṃḍa jahaṁvā kabilāsū
sakhī sahasa dui sevāṁ āīṃ janahuṁ cāṁda saṁga nakhata tarāīṃ
hoi maṃḍara sasi kī cahuṁ pāsāṁ sasi sūrahi lai cad̤hī akāsāṁ
milīṃ jāi sasi kī cahuṁ pāhāṁ sūra na cāṁpai pāvai chāṁhāṁ
calahi sūra dina athavai jahāṁ sasi niramala taiṃ pāvasi tahāṁ
gaṃdhrapaseni dhaurāhara kīnhā dīnha na rājahi jogihi dīnhā
aba jogī gura pāe soī utarā joga bhasama gā dhoī
sāta khaṃḍa dhaurāhara sātahuṁ raṁga naga lāgu dekhata gā kabilāsahi disṭi pāpa saba bhāgu
sāta khaṃḍa sātau kabilāsā kā baranauṃ jasa uttima bāsā
hīrā iṁṭi kapūra gilāvā malayāgiri caṃdana saba lāvā
bisukatamai saiṃ hātha saṁvārī sāta khaṃḍa sātau caupārī
cūnā kīnha avaṭi gaja moṃtī moṃtihu cāhi adhika so jotī
ati niramara nahiṃ jāi bisekhā jasa darapana mahaṁ darasana dekhā
bhuṁi gaca jānahu samuṁda hilorā kanaka khaṃbhu janu raceu hiṁḍorā
ratana padāratha hoi ujiyārā bhūle dīpaka au masiyārā
tahaṁ āchari padumāvati ratanaseni ke pāsa sātau saraga hātha janu āe au sātau kabilāsa
puni tahaṁ ratanaseni pagu dhārā jahaṁ nava ratana seja sovanārā
putarīṃ gad̤hi gad̤hi khaṃbhanha kād̤hīṃ janu sajīva sevāṁ saba ṭhād̤hīṃ
kāhū hātha caṃdana kai khorī koi seṃdura kī gahe siṃghorī
koi kesari kuṃkuhaṁ lai rahī lāvai aṁga rahasi janu cahī
koī gaheṃ kuṃkumā covā darasana āsa ṭhād̤hi mukha jovā
koi vīrā koi līnhe bīrī koi paramila ati sugaṁdha samīrī
kāhū hātha kasturī medū bhāṁtinha bhāṁti lāga tasa bhedū
pāṁtinha pāṁti cahuṁ disi pūrī saba soṃdhe kara hāṭa māṁjha racā iṃdrāsana padumāvati kahaṁ pāṭa
sāta khaṃḍa ūpara kabilāsū tahaṁ sovanāri seja sukhavāsū
cāri khaṃbha cārihuṁ disi dhare hīrā ratana padāratha jare
mānika diyā barai au moṃtī hoi aṁjora raini tehi jotī
ūpara rāta caṁdovā chāvā au bhuiṁ suraṁga bichāu vichāvā
tehi mahaṁ palaṁga seja so ḍāsī kā kahaṁ aisi racī sukhavāsī
duhuṁ disi geḍuā au galasuī kāṁce pāṭa bharī dhuni rūī
phūlanha bharī aisi kehi jogū ko tehi pauṃd̤hi māna sukha bhogū
ati sukumāri seja so sājī chuvai na pāvai koi dekhata navai khinuhi khina pāṁva dharata kasa hoi
sūraja tapata seja so pāī gāṁṭhi chori sasi sakhī chapāī
ahai kuṁvara hamare asa cārū āju kuṁvari kara karaba siṃgārū
haradi utāri cad̤hāeba raṃgū taba nisi cāṁda suruja sauṃ saṃgū
janu cātrika mukha huti gau svātī rājahi cakacauhaṭa tehi bhāṁtī
jogi charā janu acharinha sāthā joga hātha huti bhaeu behāthā
vai caturā guru lai upasaīṃ maṃtra amola chīni lai gaīṃ
baiṭheu khoi jarī au būṭī lābha na āva mūra bhau ṭūṭī
khāi rahā ṭhaga lāḍū taṃta maṃta budhi khoi bhā dhaurāhara banakhaṁḍa nā haṁsi āva na roi
asa tapa karata gaeu dina bhārī cāri pahara bīte juga cārī
parī sāṁjha puni sakhī so āīṃ cāṁda so rahai na uīṃ tarāīṃ
pūchenhi gurū kahāṁ re celā binu sasiyara kasa sūra akelā
dhātu kamāi sikhe taiṃ jogī aba kasa jasa niradhātu biyogī
kahāṁ so khoe bīrau lonā jehi teṃ hoi rūpa au sonā
kasa haratāra pāra nahiṃ pāvā gaṃdhaka kahāṁ kurakuṭā khāvā
kahāṁ chapāe cāṁda hamārā jehi binu jagata raini adhiyārā
naina kaud̤iyā hiya samuṃda gurū so tehi mahaṁ joti mana marajiyā na hoi parai hātha na āvai moṃti
kā basāi jauṃ guru asa būjhā cakābūha abhimanu jo jūjhā
bikha jo dehi aṃbrita dekharāīṃ tehi re nichohihiṃ ko pati āī
marai so jāna hoi tana sūnā pīra na jānai pīra bihūnā
pāra na pāva jo gaṃdhaka piyā so haratāra kahau kimi jiyā
siddhi goṭikā jāpahaṁ nāhīṃ kaunu dhāṁtu pūṁchahu tehi pāhīṃ
aba tehi bāju rāṁga bhā ḍolaiṃ hoi sāra taba bara kai bolaiṃ
abharaka kai tana eṁgura kīnhā so tumha pheri agini mahaṁ dīnhā
mili jau pirītama bichurai kāyā agini jarāi kai so milai tana tapati bujhai kai mohi mue bujhāi
suni kai bāta sakhīṃ saba haṁsīṃ janahuṁ raini tarāīṃ paragasīṃ
aba so cāṁda gaṁgana mahaṁ chapā lāli kiheṃ kata pāvasi tapā
hamahuṁ na jānahiṃ dahuṁ so kahāṁ karaba khoja au binauba tahāṁ
au asa kahaba āhi paradesī karu māyā hatyā jani lesī
pīra tumhāra sunata bhā chohū daiva manāva hou aba ohū
tūṁ jogī tapa karu mana jathā jogihi kavani rāja kai kathā
vaha rānī jahavāṁ sukha rājū bāraha abharana karai so sājū
jogī did̤ha āsana karu asthira dharu mana ṭhāuṁ jau na sune tau aba sunu bāraha abharana nāuṁ
prathamahi maṃjana hoi sarīrū puni paharai tana caṃdana cīrū
sāji māṁga puni seṃdura sārā puni lilāṭa raci tilaka saṁvārā
puni aṃjana duṁhu naina kareī puni kānanha kuṃḍala pahireī
puni nāsika bhala phūla amolā puni rātā mukha khāi taṁmolā
giyaṁ abharana pahirai jahaṁ tāīṃ au pahirai kara kaṁgana kalāīṃ
kaṭi chudrāvali abharana pūrā au pāyala pāyanha bhala cūrā
bāraha abharana ei bakhāne te pahirai barahau asathāne
puni soraha siṃgāra jasa cārihuṁ joga kulīna dīragha cāri cāri laghu cāri subhara cahuṁ khīna
padumāvati jo saṁvaraiṃ līnhī pūniva rāti daiyaṁ asi kīnhī
kai maṃjana taba kiehu anhānū pahire cīra gaeu chapi bhānū
raci patrāvali māṁga seṃdūrā bhari moṃtinha au mānika pūrā
caṃdana citra bhae bahu bhāṁtī megha ghaṭā jānahuṁ baga pāṁtī
sirai jo ratana māṁga baisārā jānahuṁ gaṁgana ṭūṭa lai tārā
tilaka lilāṭa dharā tasa ḍīṭhā janahuṁ duija para nakhata baīṭhā
mani kuṃḍala khuṃṭilā au khūṁṭī jānahuṁ parī kacapacī ṭūṭī
pahiri jarāū ṭhād̤hi bhau barani na āvai bhāu māṁga ka darapana gaṁgana bhā tau sasi tāra dekhāu
bāṁka naina au aṃjana rekhā khaṃjana janahuṁ sarada ritu dekhā
jaba jaba heru pheru cakhu morī lurai sarada mahaṁ khaṃjana jorī
bhaiṃhaiṃ dhanuka dhanuka pai hāre nainanha sāṁdhi bāna janu māre
karana phūla nāsika ati sobhā sasi mukha āi sūka janu lobhā
suraṁga adhara au līnha taṁborā sohai pāna phūla kara jorā
kusuma geṃda asa suraṁga kapolā tehi para alaka bhuaṃgini ḍolā
tila kapola ali paduma baīṭhā bedhā soi jo vaha tila ḍīṭhā
dekhi siṃgāra anūpa bidhi biraha calā taba bhāgi kālakūṭa ei onae saba moreṃ jiya lāgi
kā baranauṃ abharana ura hārā sasi pahireṃ nakhatanha kai mārā
cīra cāru au caṃdana colā hīra hāra naga lāga amolā
tinha jhāṁpī romāvalī kārī nāgini rūpa ḍasai hatyārī
kuca kaṃcukī sirīphala ubhai hulasahiṃ cahahiṃ kaṃta hiya cubhai
bāṁhanha bāṁhū ṭāḍa salaunī ḍolata bāṁha bhāu gati lonī
nīvī kaṁvala karī janu bāṁdhī bisā laṃka jānahu dui ādhī
chudraghaṃṭi kaṭi kaṃcana tāgā calai tau uṭhai chatīsau rāgā
cūrā pāyala anabaṭa bichiyā pāyanha pare biyoga hiya lāi ṭuka hama kahaṁ samadahu tumha jānahu au bhogu
asa bāraha soraha dhani sājai chāja na aurahi ohi pai chājai
binavahi sakhīṃ gaharu nahiṃ kījai jeiṁ jiu dīnha tāhi jiu dījai
saṁvari seja dhani mana bhau saṃkā ṭhād̤hi tivāni ṭeki kai laṃkā
anacinha piu kāṁpai mana māhāṁ kā maiṃ kahaba gahaba jaba bāṁhāṁ
bāri baesa gau prīti na jānī tarunī bhai maimaṃta bhulānī
jobana garaba kachu maiṃ nahiṃ cetā nehu na jāniuṁ syāma ki setā
aba jauṃ kaṃta pūṁchihi sei bātā kasa muṁha hoihi pīta ki rātā
hauṃ so bāri au dulahini piu so taruna au teja nahiṃ jānauṃ kasa hoihi cad̤hata kaṃta kī seja
suni dhani ḍara hiradaiṃ taba tāīṃ jau lagi rahasi milā nahiṃ sāīṃ
kavana so karī jo bhaṁvara na rāī ḍāri na ṭūṭai phara garuāī
mātā pitā biyāhī soī jarama nibāha piyahi so hoī
bhari jamabāra cahai jahaṁ rahā jāi na meṃṭā tākara kahā
tākahaṁ bilaṁbu na kījai bārī jo piya āesu soi piyārī
calahu begi āesu bhā jaiseṃ kaṃta bolāvai rahie kaiseṃ
māna na karu thorā karu lāḍū māna karata risa mānai cāḍū
sājana lei paṭhāiyā āesu jehi ka ameṃṭa tana mana jobana sāji saba dei calia laiṃ bheṃṭa
padumini gavaṁna haṃsa gau dūrī hastī lāji mela sira dhūrī
badana dekhi ghaṭi caṃda chapānā dasana dekhi chabi bīju lajānā
khaṃjana chapā dekhi kai nainā kokila chapā sunata bainā
gīvaṁ dekhi kaiṃ chapā maṁjūrū laṃka dekhi kai chapā sadūrū
bhaiṃha dhanuka jo chapā akārāṁ benī bāsuki chapā patārāṁ
kharaga chapā nāsikā bisekhī aṃbrita chapā adhara rasa pekhī
bhujana chapāni kaṁvala paunārī jaṃgha chapā kedalī hoi bārī
āchariṃ rūpa chapānīṃ jabahiṃ calī dhani sāji jāvaṁta garaba gahīli hutiṃ sabai chapīṃ mana lāji
milīṃ tarāīṃ sakhī sayānīṃ lie so cāṁda suruja pahaṁ ānīṃ
pārasa rūpa cāṁda dekharāī dekhata suruja gaeu muruchāī
soraha karāṁ disṭi sasi kīnhī sahasau karā suruja kai līnhī
bhā rabi asta tarāina haṁseṃ suruja na rahā cāṁda paragaseṃ
jogī āhi na bhogī hoī khāi kurakuṭā gā pari soī
padumāvati niramali jasa gaṃgā tohi jo kita jogī bhikhamaṃgā
abahuṁ jagāvahiṃ celā jāgū āvā gurū pāya uṭhi lāgū
bolahiṃ sabada sahelīṃ kāna lāgi gahi māṁtha gorakha āi ṭhād̤ha bhā uṭhu re celā nātha
gorakha sabada suddha bhā rājā rāmā suni rāvana hoi gājā
gahī bāṁha dhani sejavāṁ ānī āṁcara oṭa rahī chapi rānī
sakucai ḍarai murai mana nārī gahu na bāṁha re jogi bhikhārī
ohaṭa hohi jogi tori cerī āvai bāsa kurukuṭā kerī
dekhi bhabhūti chūti mohi lāgā kāṁpai cāṁda rāhu sauṃ bhāgā
jogī tori tapasī kai kāyā lāgī cahai aṃga mohi chāyā
bāra bhikhāri na māṁgasi bhīkhā māṁgai āi saraga cad̤hi sīkhā
jogi bhikhārī koī maṁdira na paisai pāra māṁgi lehi kichu bhi[yā jāi ṭhād̤ha hohi bāra
anu tumha kārana pema piyārī rāja chāṁd̤i kai bhaeuṁ bhikhārī
neha tumhāra jo hie samānā citaura māṁha na sumireuṁ ānā
jasa mālati kaha bhaṁvara biyogī cad̤hā biyogī caleuṁ hoi jogī
bhaeuṁ bhikhāri nāri tumha lāgī dīpa pataṁga hoi aṁgaeuṁ āgī
bhaṁvara khoji jasa pāvai kevā tumha kāṁṭe maiṃ jiva para chevā
eka bāra mari milai jauṃ āī dosari bāra marai kata jāī
kata tehiṃ mīcu jo mari kai jiyā bhā ammara mili kai madhu piyā
bhaṁvara jo pāvai kaṁvala kahaṁ bahu ārati bahu āsa bhaṁvara hoi nevachāvari kaṁvala dei haṁsi bāsa
apane muṁha na bad̤āī chājā jogī katahuṁ hoṃhiṃ nahiṃ rājā
hauṃ rānī tūṁ jogi bhikhārī jogihi bhogihi kauna cinhārī
jogī sabai chaṃda asa khelā tūṁ bhikhāri kehi māhaṁ akelā
pavana bāṁdhi upasavahiṃ akāsāṁ manasahiṃ jahāṁ jāhiṃ tehi pāsāṁ
taiṃ tehi bhāṁti sisṭi yaha charī ehi bhesa rāvana siya harī
bhaṁvarahi mīṃcu niyara jaba āvā caṃpā bāsa lei kahaṁ dhāvā
dīpaka joti dekhi ujiyārī āi pataṁga hoi parā bhikhārī
raini jau dekhia caṃda mukha maku tana hoi anūpa tahūṁ jogi tasa bhūlā bhai rājā ke rūpa
anu dhani tūṁ sasiara nisi māhāṁ hauṃ dinaara tehi kī tūṁ chāhāṁ
cāṁdahi kahāṁ joti au karā suraja ki joti cāṁda niramarā
bhaṁvara bāsa caṃpā nahiṃ leī mālati jahāṃ tahāṁ jiu deī
tumha niti bhaeuṁ pataṁga kai karā siṃghala dīpa āi ud̤i parā
seeuṁ mahādeva kara bārū tajā anna bhā pavana adhārū
tumha soṃ prīti gāṁṭhi hauṃ jorī kaṭai na kāṭe chuṭai na chorī
sīya bhīkha rāvana kahaṁ dīnhī tūṁ asi niṭhura aṁṃtarapaṭa kīnhī
raṃga tumhāre rāteuṁ cad̤heuṁ gaṁgana hoi sūra jahaṁ sasi sītala kahaṁ tapani mana iṃchā dhani pūra
jogi bhikhāri karasi bahu bātā kahesi raṃga dekhauṃ nahiṃ rātā
kāpara raṁge raṃga nahiṃ hoī hieṁ auṭi upanai raṃga soī
cāṁda ke raṃga suruja jauṃ rātā dekhia jagata sāṁjha parabhātā
dagadha biraha niti hoi aṁgārū ohi kī āṁca dhikai saṃsārū
jauṃ maṃjīṭha auṭai au pacā so raṁga jarama na ḍolai raṁcā
jarai biraha jeuṁ dīpaka bātī bhītara jarai upara hoi rātī
jara parāsa koilā ke bhesū taba phūlai rātā hoi ṭesū
pāna supārī khaira duhuṁ merai karai caka cūna taba lagi raṃga na rācai jaba lagi hoi na cūna
dhaniā kā suraṃga kā cūnā jehi tana neha dagadha tehi dūnā
hauṃ tumha nehuṁ piyara bhā pānū peṃd̤ī huta suni rāsi bakhānū
suni tumhāra saṃsāra bad̤aunā joga līnha tana kīnha gad̤aunā
karabhaṁja kiṃgarī lai bairāgī nevatī bhaeuṁ biraha kī āgī
pheri pheri tana kīnha bhuṁjaunā auṃṭi rakata raṁga hiradai aunā
sūkhi supārī bhā mana mārā sira sarauta janu karavata sārā
hād̤a cūna bhai biraha jo ḍahā so pai jāna dagadha imi sahā
kai jānai so bāpurā jehi dukha aisa sarīra rakata piyāse je hahiṃ kā jānahiṃ para pīra
joginha bahutai chaṃda orāhīṃ buṁda sevātihi jaisa parāhīṃ
parai samuṃdra khāra jala ohīṃ parai sīpa muṁha moṃtī hohīṃ
parai puhamī para hoi kacūrū parai kedalī mahaṁ hoi kapūrū
parai meru para aṃbrita hoī parai nāga mukha bikha hoi soī
jogī bhaṁvara na thira ye doū kehi āpana bhae kahai so koū
eka ṭhāṁu vai thira na rahāhīṃ bhakhu lai kheli anata kahaṁ jāhīṃ
hoi girihī puni hohiṃ udāsī aṃta kāla dunahūṁ bisavāsī
tāsauṃ neha jo did̤ha karai thira āchahi sahadesa jogī bhaṁvara bhikhārī inha teṃ dūra adesa
thala thala naga na hoi jehi jotī jala jala sīpa na apanai motī
bana bana birikha caṁdana nahiṃ hoī tana tana biraha na upajai soī
jehi upanā so auṭi mari gaeū jarama nināra na kabahūṁ bhaeū
jala aṃbuja rabi rahai akāsā prīti to jānahuṁ ekahi pāsā
jogī bhaṁvara jo thira na rahāhīṃ jehi khojahiṃ tehi pāvahiṃ nāhīṃ
maiṃ tui pāe āpana jīū chāṁd̤i sevātihi jāi na pīū
bhaṁvara mālatī milai jauṃ āī so taji āna phūla kata jāī
caṃpā prīti jo beli hai dina dina āgari bāsa gari guri āpu herāi jauṃ muehu na chāṁd̤ai pāsa
aiseṃ rājakuṁvara nahiṃ mānauṃ khelu sāri pāṁsā tau jānauṃ
kacce bāraha bāra phirāsī pakke tau phiri thira na rahāsī
rahai na āṭha aṭhāraha bhākhā soraha sataraha rahai so rākhā
sataeṁ ḍharaiṃ so khelanihārā ḍhāru igyāraha jāsi na mārā
tūṁ līnhe mana āchasi duvā au juga sāri cahasi puni chuvā
hauṃ nava neha racauṃ tohi pāhāṁ dasauṃ dāṁu tore hiya māhāṁ
puni caupara khelaiṃ kai hiyā jo tirahela rahai so tiyā
jehi mili bichurana au tapani aṃta aṃta tehi niṃta tehi mili bichurana ko sahai baru binu mileṃ niciṃta
bolaiṃ bacana nāri suna sāṁcā purukha ka bola sapata au bācā
yaha mana tohi asa lāvā nārī dina tohi pāsa aura nisa sārī
pau pari bāraha bāra manāvauṃ sira sauṃ kheli paita jiu lāvauṃ
māri sāri sahi hauṃ asa rāṁcā tehi bica koṭhā bola na bāṁcā
pāki gahe pai āsa karītā hau jītehuṁ hārā tumha jītā
mili kai juga nahiṃ houṁ ninārā kahāṁ bīca dutiyā denihārā
aba jiu jarama jarama tohi pāsā kieuṁ joga āeuṁ kabilāsā
jākara jīu basai jehi seteṃ tehi puni tākari ṭeka kanaka sohāga na bichurai avaṭi milaiṃ jau eka
bihaṁsī dhani suni kai sata bātā niscaiṃ tū more raṁga rātā
niscai bhaṁvara kaṁvala rasa rasā jo jehi mana so tehi mana basā
jaba hīrāmani bhaeu saṃdesī tohi niti maṁḍapa gaiuṁ paradesī
tora rūpa dekheuṁ suṭhi lonā janu jogī tūṁ melesi ṭonā
siddha goṭikā disṭi kamāī pāraiṃ meli rūpa baisāī
bhuguti dei kahaṁ maiṃ tuhiṃ ḍīṭhā kavala nayana hoi bhaṁvara baīṭhā
naina puhuta tūṁ ali bhā sobhī rahā bedhi ud̤i sakesi na lobhī
ṇdoha, jākari āsa hoi asi
haṁ tehi puni tākari āsa bhaṁvara jo ḍād̤hā kaṁvala kahaṁ kasa na pāva rasa bāsa
kavani mohinī dahuṁ huti tohīṃ jo tohi bithā so upanī mohīṃ
binu jala mīna tapī tasa jīū cātrika bhaiu kahata piu piū
jariuṁ biraha jasa dīpaka bātī paṁha jovata bhaiuṁ sīpa sevātī
ḍāri ḍāri jeuṁ koila bhaī bhaiuṁ cakori nīṃda nisi gaī
moreṃ pema pema tohi bhaeū rātā hema agini jo taeū
hīrā dipai jauṃ suruja udotī nāhiṃ ta kita pāhana kahaṁ jotī
rabi paragāseṃ kaṁvala bigāsā nāhiṃ ta kita madhukara kita bāsā
tāsoṃ kavana aṁtarapaṭa jo asa prītama pīu nebachāvari gai āpa hauṃ tana mana jobana jīu
kahi sata bhāu bhaeu kaṁṭhalāgū janu kaṃcana moṃ milā sohāgū
caurāsīṃ āsana bara jogī khaṭa rasa biṃdaka catura so bhogī
kusuma māla asi mālati pāī janu caṃpā gahi ḍāra onāī
karī bedhi janu bhaṁvara bhulānā hanā rāhu arja una ke bānā
kaṃcana karī cad̤hī naga jotī baramā sauṃ bedhā janu motī
nāraṁga jānuṁ kīra nakha deī adhara āṁbu rasa jānahuṁ leī
kautuka keli karahiṃ dukha naṃsā kuṃdahi kuralahi janu sara haṃsā
rahī basāi bāsanā cobā caṃdana meda jo asi padumini rāvai so jānai yaha bheda
catura nāri cita adhika cihūṭai jahāṁ pema bāṁdhai kimi chūṭai
kirirā kāma keli manuhārī kirirā jehiṃ nahiṃ so na sunārī
kirirā hoi kaṃta kara tokhū kirirā kiheṃ pāva dhani mokhū
jehi kirirā so sohāga sohāgī caṃdana jaisa syāmi kaṁṭha lāgī
godi geṃda kai jānahuṁ laī geṃdahuṁ cāhi dhani koṃvari bhaī
dārivaṁ dākha bela rasa cākhā piu ke khela dhani jīvana rākhā
baina sohāvani kokila bolī bhaeu basaṃta karī mukha kholī
piu piu karata jībha dhani sūkhī bolī cātrika bhāṁti parī so būṁda sīpa janu moṃtī hieṁ parī sukha sāṃti
kahauṃ jujhi jasa rāvana rāmā seja bidhaṃsi biraha saṃgrāmā
līnha laṃka kaṃcana gad̤ha ṭūṭā kīnha siṃgāra ahā saba lūṭā
au jobana maimaṃta bidhaṃsā bicalā biraha jīva lai naṃsā
lūṭe aṃga aṃga saba bhesā chūṭī maṃga bhaṃga bhe kesā
kaṃcuki cūra cūra bhai tāne ṭūṭe hāra moṃti chaharāne
bārī ṭāḍa salonī ṭūṭīṃ bāṁhū kaṁgana kalāīṃ phūṭīṃ
caṃdana aṃga chūṭa tasa bheṃṭī besari ṭūṭi tilaka gā meṃṭī
puhupa siṃgāra saṁvāri jau jobana navala basaṃta aragaja jeuṁ hiya lāi kai maragaja kīnheṃ kaṃta
binati karai padumāvati bālā so dhani surāhī pīu piyālā
piu āesu māṁthe para leūṁ jauṃ māgai nai nai sira deūṁ
pai piya bacana eka sunu morā cākhi piyahu madhu thorai thorā
pema surā soī pai piyā lakhai na koi ki kāhūṁ diyā
cuvā dākha madhu so eka bārā dosari bāra hohu bisaṁbhārā
eka bāra jo pī kai rahā sukha jeṃvana sukha bhojana kahā
pāna phūla rasa raṃga karījai adhara adhara soṃ cākhana kījai
jo tumha cāhahu so karahu nahiṃ jānahuṁ bhala maṃda jo bhāvai so hoī mohi tumhahi pai cahauṃ anaṃda
sunu dhani pema surā ke pieṁ marana jiyana ḍara rahai na hieṁ
jahaṁ mada tahāṁ kahāṁ saṃbhārā kai so khumarihā kai maṁtavārā
so pai jāna piyai jo koī pī na aghāi jāi pari soī
kahaṁ hoi bāra eka lāhā rahai na ohi binu ohī cāhā
aratha daraba saba dei bahāī kaha saba jāu na jāu piyāī
rātihuṁ devasa rahai rasa bhījā lābha na dekha na dekhai chījā
bhora hota taba palahu sarīrū pāva khumarihā sītala nīrū
eka bāra bhara dehu piyālā bāra bāra ko māṁga muhamada kimi na pukārai aisa dāṁu jehi khāṁga
bhaeu bihāna uṭhā rabi sāīṃ sasi pahaṁ āīṃ nakhata tarāīṃ
saba nisi seja mile sasi sūrū hāra cīra balayā bhe cūrū
so dhani pāna cūna bhai colī raṃga raṁgīli niraṁga bhau bholī
jāgata raini bhaeu bhinusārā hiya na saṁbhāra sovati bekārā
alaka bhuaṃgini hiradai parī nāraṁga jyoṃ nāgini bikha bharī
larai murai hiya hāra lapeṭī surasari janu kāliṃdī bheṃṭī
janu payāga araila bica milī benī bhai so romāvalī
nābhī lābhī punya kī kāsī kuṃḍa kahāu devatā marahiṃ kalapi sira āpuhi dokha na lāvahiṃ kāu
bihaṁsi jagāvahiṃ sakhī sayānī sūra uṭhā uṭhu padumini rānī
sunata sūra janu kaṁvala bigāsā madhukara āi līnha madhubāsā
janahuṁ māṁti basiyānī basī ati bisaṁbhāra phūli janu arasī
naina kaṁvala jānahuṁ dhani phūle citavani miriga sovata janu bhūle
bhai sasi khīni gahana asi gahī bithure nakhata seja bhari rahī
tana na saṁbhāra kesa au colī cita aceta mana bāura bholī
kaṁvala māṁjha janu kesari ḍīṭhī jobana huta so gaṁvāi baīṭhī
beli jo rākhī iṃdra kahaṁ pavanahuṁ bāsa na dīnha lāgeu āi bhaṁvara tahaṁ karī bedhi rasa līnha
haṁsi haṁsi pūṁchahiṃ sakhī sarekhī jānahuṁ kumuda caṃda mukha dekhī
rānī tumha aiṃsī sukumārā phūla bāsa tanu jīva tumhārā
sahi na sakahu hiradai para hārū kaise sahihu kaṃta kara bhārū
mukhā kavaṁla bigasata dina rātī so kuṁbhilāna sahihu kehi bhāṁti
adhara jo koṃvala sahata na pānū kaiseṃ sahā lāgi mukha bhānū
laṃka jo paiṃga deta muri jāī kaiseṃ rahī jo rāvana rāī
caṃdana coṃpa pabana asa pīū bhaiu citra sama kasa bhā jīū
saba aragaja bhā magaraja locana pīta saroja satya kahahu padumāvatī sakhīṃ parīṃ saba khoja
kahauṃ sakhī āpana sati bhāū hauṃ jo kahati kasa rāvana rāū
jahāṁ puhupa ali dekhata saṁgū jiu ḍerāi kāṁpata saba aṃgū
āju marama maiṃ pāvā soī jasa piyāra piu auru na koī
taba lagi ḍara hā milā na pīū bhāna ki disṭi chūṭi gā sīū
jata khana bhāna kīnhu paragāsū kaṁvala karī mana kīnha bigāsū
hieṁ choha upanā au sīū piu na risāi leu baru jīū
huta jo apāra biraha dukha dokhā janahuṁ agasti udadhi jala sokhā
haṁhūṁ raṃga bahu jānati laharaiṃ jeti samuṃda pai piya kī caturāī sakiuṁ na ekau buṃda
kai siṃgāra tā pahaṁ kahaṁ jāūṁ ohi kahaṁ dekhauṃ ṭhāṁvahiṃ ṭhāūṁ
jauṃ jiu mahaṁ tau uhai piyārā tana mahaṁ soi na hoi nirārā
nainanha māṁha tau uhai samānā dekhauṁ jahāṁ na dekhauṁ ānā
āpuna rasa āpuhi pai leī adhara saheṃ lāgeṃ rasa deī
hiyā thāra kuca kaṃcana lād̤ū agumana bheṃṭa dīnha hoi cād̤ū
hulasī laṃka laṃka soṃ lasī rāvana rahasi kasauṭī kasī
jobana sabai milā ohi jāī hauṃ re bīca huti gaī herāī
jasa kichu dījai dharai kahaṁ āpana lījai saṁbhāri tasa siṃgāra saba līnhesi mohi kīnhesi ṭhaṭhiyāri
anu rī chabīlī tohi chabi lāgī netra gulāla kaṃta saṃga jāgī
caṃpa sudarasana bhā tohi soī sona jarada jasi kesari hoī
paiṭha bhaṁvara kuca nāraṁga bārī lāge nakha uchare raṁga ḍhārī
adhara adhara soṃ bhīja taborī alakāuri muri muri gau morī
rāyamunī tūṁ auṃ ratamuṁhī ali mukha lāgi bhaī phulacuhī
jaisa siṃgāra hāra soṃ milī mālati aisi sadā rahi khilī
puni siṃgāra kari arasi nevārī kadama sevatī piyahi piyārī
kuṃda karī jahaṁvā lagi bigasai ritu basaṃta au phāgu phūlahu pharahu sadā sakhi au sukha suphala sohāga
kahi yaha bāta sakhīṃ saba dhāīṃ caṃpāvati kahaṁ jāi sunāīṃ
āju niraṁga padumāvati bārī jīu na jānahuṁ pavana adhārī
taraki taraki gau caṃdana colā dharaki dharaki ḍara uṭhai na bolā
ahī jo karī karā rasa pūrī cūra cūra hoi gaī so cūrī
dekhahu jāi jaisi kuṁṃbhilānī suni sohāga rānī bihaṁsānī
lai saṁga sabai paduminī nārī āi jahāṁ padumāvati bārī
āi rūpa sabahīṃ so dekhā sona barana hoi rahī so rekhā
kusuma phūla jasa maradia niraṃga dīkhu saba aṃga caṃpāvati bhai vāranai cūṁbi kesa au maṃga
saba ranibāsa baiṭha cahuṁ pāsā sasi maṃḍara janu baiṭha akāsā
bolā sabahiṃ bāri kuṁbhilānī karahu saṁbhāra dehu khaṁḍavānī
koṃvali karī kaṁvala raṁga bhīnī ati sukumāri laṃka kai khīnī
cāṁda jaisa dhani baiṭhi tarāsī sahasa karā hoi suruja garāsī
tehi kī jhāra gahana asa gahī bhai niraṃga mukha joti na rahī
daraba ubārahu aragha karehū au lai vāri sanyāsihi dehū
bhari kai thāra nakhata gaja moṃtī vārane kīnha cāṁda kai jotī
kīnha aragajā maradana au sakhi dīnha anhāna puni bhai cāṁda jo caudasi rūpa gaeu chapi bhāna
paṭuvamha cīra āni saba chore sārī kaṃcukī lahari paṭore
phuṁdiā aura kasaniā rātī chāela paṃḍu āe gujarātī
cadanauṭā khīrodaka phārī bāṁsa pora jhilamila kī sārī
cikavā cīra meghaunā lone moṃti lāga au chāpe sone
suraṁga cīra bhala siṃghala dīpī kīnha chāpa jo dhanni bai chīpī
pemacā ḍoriā au bīdarī syāma seta piyarī au harī
sātahuṁ raṃga jo citra citerī bhari kai ḍīṭhi jāhiṃ nahiṃ herī
puni abharana bahu kād̤hā anabana bhāṁti jarāu pheri pheri niti pahirahi jaisa jaisa mana bhāu
ratanaseni gau apanī sabhā baiṭhe pāṭa jahāṁ aṭhakhaṁbhā
āi mile citaura ke sāthī sabahīṃ bihaṁsi āi die hāthī
rājā kara bhala mānahiṃ bhāī jeī hama kahaṁ yaha bhummi dekhāī
jauṃ hama kahaṁ ānata na naresū taba hama kahāṁ kahāṁ yaha desū
dhani rājā tora rāja besekhā jehi kī rajāuri saba kichu dekhā
bhoga belāsa sabai kichu pābā kahāṁ jībha tasi astuti āvā
tahaṁ tumha āi aṃtarapaṭa sājā darasana kahaṁ na tapāvahu rājā
naina sirāne bhūkha gai dekha tora mukha āju nau autāra bhae saba kāhūṁ au nau bhā saba sāju
haṁsi kai rāja rajāesu dīnhā maiṃ darasana kārana asa kīnhā
apane joga lāgi hauṃ khelā bhā guru āpu kīnha tumha celā
yahika mora puruṣāratha dekhehu gurū cīnha kai joga bisekhehu
jauṃ tumha tapa sādhā mohi lāgī aba jina hieṁ hauhu bairāgī
jo jehi lāgi sahai tapa jogū so tehi ke saṁga mānai bhogū
soraha sahasa paduminīṃ māṁgīṃ sabahīṃ dīnha na kāhūṁ khāṁgīṃ
saba ka dhaurahara sone sājā saba apane apane ghara rājā
hasti ghora au kāpara sabahiṃ dīnha nau sāju bhai girahasta lakhapatī ghara ghara mānahiṃ rāju
padumāvati saba sakhī bolāīṃ cīra paṭora hāra pahirāīṃ
sīsa sabanhi ke seṃdura pūrā sīsa pūri saba aṃga seṃdūrā
caṃdana agara caturasama bharīṃ naeṁ cāra jānahuṁ avatarīṃ
janahu kaṁvala saṁga phūlīṃ kuīṃ kai so cāṁda saṁga tarāīṃ uīṃ
dhani padumāvati dhani tora nāhūṁ jehi pahirata pahirā saba kāhūṁ
bāraha abharana soraha siṃgārā tehi sohai yaha sasi saṃsārā
sasi so kalaṃkī rāhuhi pūjā tohi nikalaṃka na hoi sari dūjā
kāhūṁ bīna gahā kara kāhūṁ nāda mridaṃga saba dina anaṁda gaṁvāvā rahasa koḍa eka saṃga
bhai nisi dhani jasi sasi paragasī rājaiṃ dekhi puhumi phiri basī
bhai kātikī sarada sasi uvā bahuri gaṁgana rabi cāhai chuvā
puni dhani dhanuka bhauhaṁ kara pherī kāma kaṭākha ṭaṁkora so herī
jānahuṁ nahiṃ ki paija piya khāṁcauṃ pitā sapatha hauṃ āju na bāṁcauṃ
kālhi na hoi rahe saha rāmā āju karau rāvana saṃgrāmā
sena siṃgāra mahūṁ hai sajā gaja gati cāla aṁcara gati dhujā
naina samuṃdra kharaga nāsikā saravari jūjhi ko mo sauṃ ṭikā
hauṃ rānī padumāvati maiṃ jītā sukha bhoga tūṁ sarabari karu tāsauṃ jasa jogī jehiṃ joga
hauṃ asa jogi jāna saba koū bīra siṃgāra jite maiṃ doū
uhāṁ ta samuṁha ripuna dara māhāṁ ihāṁ na kāma kaṭaka tuva pāhāṁ
uhāṁ ta kopi bairidara maṃḍauṃ ihāṁ ta adhara amia rasa khaṃḍauṃ
uhāṁ ta kharaga nariṃdanha mārauṃ ihāṁ ta biraha tumhāra saṁghārauṃ
uhāṁ ta gaja pelaiṃ hoi kehira ihāṁ ta kāmini karasi hahehari
uhāṁ ta lūsauṃ kaṭaka khaṁdhārū ihāṁ ta jitauṃ tumhāra siṃgārū
uhāṁ ta kuṃbhasthala gaja nāvauṃ ihāṁ ta kuca kalasanha kara lāvauṃ
parā bīcu dharahariyā pema rāja kai ṭeka mānahiṃ bhoga chahūṁ ritu mili dūnauṃ hoi eka
prathama basaṃta navala ritu āī suritu caita baisākha sohāī
caṃdana cīra pahiri dhani aṃgā seṃdura dīnha bihaṁsi bhari maṃgā
kusuma hāra au parimala bāsu malayagiri chirikā kabilāsū
saura supetī phūlanha ḍāsī dhani au kaṃta mile sukhabāsī
piu saṁjoga dhani jobana bārī bhaṁvara puhupa saṁga karahiṃ dhamārī
hoi phāgu bhali cāṁcari jaurī biraha jarāi dīnha jasi horī
dhani sasi siyari tapai piu sūrū nakhata siṃgāra hohiṃ saba cūrū
jehi ghara kaṃtā ritu bhalī āu basaṃtā nitt u sukha baharāvahi devaharai dukkha na jānahiṃ kitt u
ritu grīkhama kai tapani na tahāṁ jeṭha asād̤ha kaṃta ghara jahāṁ
pahireṃ suraṁga cīra dhani jhīnā parimala meda rahai tana bhīnā
padumāvati tana siyara subāsā naiṃhara rāja kaṃta kara pāsā
adhara taṃbora kapūra bhivaṁsenā caṃdana caraci lāva nita benā
obari jūd̤i tahāṁ sovanārā agara poti sukha neta audhārā
seta bichāvana saura supetī bhoga karahiṃ nisi dina sukha seṃtī
bhā anaṃda siṃghala saba kahūṁ bhāgivaṃta sukhiyā ritu chahūṁ
dārivaṁ dākha lehiṃ rasa berasahiṃ āṁba sahāra hariyara tana suvaṭā kara jo asa cākhanahāra
ritu pāvasa birasai piu pāvā sāvana bhādauṃ adhika sohāvā
kokila baina pāṁti baga chūṭī dhani nisarī jeuṁ bīra bahūṭī
camakai bijju barasi jaga sonā dādara mora sabada suṭhi lonā
raṁga rātī piya saṁga nisi jāgai garajai camaki cauṃki kaṁṭha lāgai
sītala buṃda ūṁca caubārā hariyara saba dekhia saṃsārā
malai samīra bāsa sukha bāsī beili phūla seja sukha ḍāsī
hariyara bhummi kusuṃbhī colā au piya saṃgama racā hiṃḍolā
pauna jharakke hiya harakha lāgai siyari batāsa dhani jānai yaha paunu hai paunu so apanī āsa
āi sarada ritu adhika piyārī nau kuvāra kātika ujiyārī
padumāvati bhai pūnivaṁ kalā caudaha cāṁda ue siṃghalā
soraha karā siṃgāra banāvā nakhatanha bhare suruja sasi pāvā
bhā nirabhara saba dharani akāsū seja savāri kīnha phūla ḍāsū
seta bichāvana auṃ ujiyārī haṁsi hasi milahiṃ purukha au nārī
sone phūla pitithimī phūlī piu dhani soṃ dhani piu soṃ bhūlī
cakhu aṃjana dai khaṃjana dekhāvā hoi sārasa jorī piu pāvā
ehi ritu kaṃtā pāsa jehi sukha tinhake hiya māṃhaṁ dhani haṁsi lāgai piya gale dhani gala piya kai bāṁha
āi sisira ritu tahāṁ na sīū agahana pūsa jahāṁ ghara pīū
dhani au piu mahaṁṃ sīu sohāgā duhūṁka aṃga eka mili lāgā
mana sauṃ mana tana sauṃ tana gahā hiya sauṃ hiya bica hāra na rahā
jānahuṁ caṃdana lāgeu aṃgā caṃdana rahai na pāvai saṃgā
bhoga karahiṃ sukha rājā rānī unha lekheṃ saba sisṭi jud̤ānī
jūjhai duhuṁ jobana sauṃ lāgā bica huta sīu jīu laiṃ bhāgā
dui ghaṭa mili ekai hoi jāhīṃ aisa milehiṃ tabahūṁ na aghāhīṃ
haṃsā keli karahiṃ jeuṁ saravara kuṃdahiṃ kuralahiṃ dou sīu pukārai ṭhād̤ha bhā jasa cakaī bichou
ritu hevaṃta saṃga pīu na pālā māgha phāguna sukha sīu siyālā
saura supetī mahaṁ dina rātī dagala cīra pahirahiṃ bahu bhāṁtī
ghara ghara siṃghala hoi sukha bhogū rahā na katahūṁ dukha kara khojū
jahaṁ dhani purukha sīu nahiṃ lāgā jānahuṃ kāga dekhi sara bhāgā
jāi iṃdra sauṃ kīnha pukārā hauṃ padumāvati desa nikārā
ehi ritu sadā saṁga maiṃ sovā aba darasana huta māri bichovā
aba haṁsi kai sasi sūrahi bheṃṭā ahā jo sīu bīca huta meṃṭā
bhaeu iṃdra kara āesu prasthāvā yaha soi kabahuṁ kāhu kaiṃ prabhutā kabahuṁ kāhu kai hoi
nāgamatī citaura paṁtha herā piu jo gae phiri kīnha na pherā
nāgari nāri kāhu basa parā teiṁ bimohi mosauṃ citu harā
suvā kāla hoi lai gā pīū piu nahiṃ leta leta baru jīū
bhaeu narāyana bāvana karā rāja karata bali rājā charā
karana bāna līnheu kai chaṃdū bharthari bhaeu chala milā ānaṃdū
mānata bhoga gopīcaṁda bhogī lai upasavā jalaṃdhara jogī
lai kānhahi bhā akarura alopī kaṭhina bichou jiai kimi gopī
sārasa jorī kimi harī māri gaeu kina khaggi jhuri jhuri pāṁjari dhani bhaī biraha kai lāgī aggi
piu biyoga asa bāura jīū papihā tasa bolai piu pīū
adhika kāma dagadhai so rāmā hari jiu lai so gaeu piya nāmā
biraha bāna tasa lāga na ḍolī rakata pasīja bhīji tana colī
sakhi hiya heri hāra maina mārī hahari parāna tajai aba nārī
khina eka āva peṭa mahaṁ svāṁsā khinahi jāi saba hoi nirāsā
paunu ḍolābahiṃ sīṃcahiṃ colā paharaka samujhi nāri mukha volā
prāna payāna hota keiṁ rākhā ko milāva cātrika kai bhākhā
āha jo mārī biraha kī āgi uṭhī tehi hāṁka haṃsa jo rahā sarīra mahaṁ pāṁkha jare tana thāka
pāṭa mahādei hieṁ na hārū samujhi jīu cita cetu saṁbhārū
bhaṁvara kaṁvala saṁga hoi na parāvā saṁvari neha mālati pahaṁ āvā
pīu sevāti sauṃ jaisa pirītī ṭeku piyāsa bāṁdhu jiya thītī
dharatī jaisa gaṁgana ke nehā palaṭi bharai barakhā ritu mehā
puni basaṃta ritu āva navelī so rasa so madhukara so belī
jani asa jīu karasi tūṁ nārī dahi tarivara puni uṭhahiṃ saṁbhārī
dina dasa jala sūkhā kā naṃsā puni soi saravara soī haṃsā
milahiṃ jo bichurai sājanā gahi gahi bheṃṭa gahaṃta tapani miragisirā je sahahiṃ adrā te paluhaṃta
cad̤hā asād̤ha gaṁgana ghana gājā sājā biraha duṃda dala bājā
dhūma syāma dhaure ghana dhāe seta dhujā bagu pāṁti dekhāe
kharaga bīja camakai cahuṁ orā buṃda bāna barisai ghana ghorā
adrā lāga bīja bhuiṁ leī mohi piya binu ko ādara deī
onai ghaṭā āī cahuṁ pherī kaṃta ubāru madana hauṃ gherī
dādura mora kokilā pīū karahiṃ bejha ghaṭa rahai na jīū
pukha nachatra sira ūpara āvā hauṃ binu nāṁha maṁdira ko chāvā
jinha ghara kaṃtā te sukhī tinha gārau tinha garba kaṃta piyārā bāhireṃ hama sukha bhūlā sarba
sāvana barisa meha ati pānī bharani bharai hauṃ biraha jhurānī
lāgu punarbasu pīū na dekhā bhai bāuri kahaṁ kaṃta sarekhā
rakata ka āṁsu pare bhuiṁ ṭūṭī reṃgi calī janu bīra bahūṭī
sakhinha racā piu saṃga hiṃḍolā hariyara bhuiṁ kusiṃbha tana colā
hiya hiṃḍola jasa ḍolai morā viraha jhulāvai dei jhaṁkorā
bāṭa asūjha athāha gaṁbhīrā jiu bāura bhā bhavai bhaṁbhīrā
jaga jala būd̤i jahāṁ lagi tākī mora nāva khevaka binu thākī
parabata samuṁda agama bica bana behad̤a ghana ḍhaṃkha kimi kari bheṭauṃ kaṃta tohi nā mohi pāṁva na paṃkha
bhara bhādauṃ dūbhara ati bhārī kaiseṃ bharauṃ raini aṁdhiyārī
maṁdila sūna piya anatai basā seja nāga bhai dhai dhai ḍasā
rahauṃ akeli gaheṃ eka pāṭī naina pasāri marauṃ hiya phāṭī
camaki bīja ghana garaji tarāsā biraha kāla hoi jīu garāsā
barisai maghā jhaṁkori jhaṁkorī mora dui naina cuvahiṃ jasi orī
purabā lāga puhumi jala pūrī āka javāsa bhaī hauṃ jhūrī
dhani sūkhī bhara bhādauṃ māhāṁ abahūṁ āi na sīṃcati nāhāṁ
jala thala bhare apūri saba gaṁgana dharati mili eka dhani jobana augāha mahaṁ de būd̤ata piya ṭeka
lāga kuāra nīra jaga ghaṭā abahuṁ āu piu parabhumi laṭā
tohi dekhe piu paluhai kāyā utarā citta pheri karu māyā
ue agasti hasti ghana gājā turai palāni cad̤he rana rājā
citrā miṃta mīna ghara āvā kokila pīu pukārata pāvā
svāti buṃda cātika mukha pare sīpa samaṃdra moṃti lai bhare
saravara saṁvari haṃsa cali āe sārasa kururahiṃ khaṁjana dekhāe
bhae avagāsa kāsa bana phūle kaṃta na phire bidesahi bhūle
biraha hasti tana sālai khāi karai tana cūra begi āi piya bājahu gājahu hoi sadūra
kātika sarada caṃda ujiyārī jaga sītala hauṃ birahaiṃ jārī
caudaha karā kīnha paragāsū jānahuṁ jarai saba dharati akāsū
tana mana seja karai agiḍāhū saba kahaṁ cāṁda mohiṃ hoi rāhū
cahūṁ khaṃḍa lāgai aṁdhiyārā jauṃ ghara nāhiṃna kaṃta piyārā
abahūṁ niṭhura āva ehiṃ bārā paraba debārī hoi saṃsārā
sakhi jhumaka gāvahiṃ aṁga morī hauṃ jhurauṃ bichurī jehi jorī
jehi ghara piu so munivarā pūjā mo kahaṁ biraha savati dukha dūjā
sakhi mānahiṃ tevahāra saba gāi devārī kheli hauṃ kā khelaiṃ kaṃta binu tehiṃ rahī chāra sira meli
agahana devasa ghaṭā nisi bād̤hī dūbhara dukha so jāi kimi kād̤hī
aba dhani devasa biraha bhā rātī jarai biraha jyoṃ dīpaka bātī
kāṁpā hiyā janāvā sīū tau pai jāi hoi saṁga pīū
ghara ghara cīra racā saba kāhūṁ mora rūpa raṁga lai gā nāhūṁ
palaṭi na bahurā gā jo bichoī abahūṁ phirai phirai raṁga soī
siyari agini birahini hiya jārā sulagi sulagi dagadhai bhai chārā
yaha dukha dagadha na jānai kaṃtū jobana jarama karai bhasamaṃtū
piya sauṃ kahehu saṁdesarā e bhaṁvarā e kāga so dhani biraheṃ jari gaī tehika dhuāṁ hama lāga
pūsa jād̤a tharathara tana kāṁpā suruja jad̤āi laṃka disi tāpā
biraha bād̤hi bhā dāruna sīū kaṁpi kaṁpi marauṃ lehi hari jīū
kaṃta kahāṁ hauṃ lāgauṃ hiyareṃ paṃtha apāra sūjha nahiṃ niyareṃ
saura supetī āvai jūd̤ī jānahuṁ seja hibaṃcala būd̤ī
cakaī nisi bichurai dina milā hauṃ nisi bāsara biraha kokilā
raini akeli sātha nahiṃ sakhī kaiseṃ jiauṃ bichohī paṁkhī
biraha saicāna bhaṁvai tana cāṁd̤ā jīyata khāi mueṁ mahiṃ chāṃd̤ā
rakata d̤harā māṁsū garā hād̤a bhae saba saṃkha dhani sārasa hoi rari muī āi sameṭahu paṃkha
lāgeu māṁha parai aba pālā birahā kāla bhaeu jad̤akālā
pahala pahala tana ruī jo jhāṁpai hahali hahali adhikau hiya kāṁpai
āi sūra hoi tapu re nāhāṁ tehi binu jād̤a na chūṭai māhāṁ
ehi māsa upajai rasa mūlū tūṁ so bhaṁvara mora jobana phūlū
naina cuvahiṃ jasa māṁhuṭa nīrū tehi jala aṃga lāga sara cīrū
ṭūṭahiṃ buṃda parahiṃ jasa olā biraha pavana hoi mārai jholā
kehika siṃgāra ko pahira paṭorā giyaṁ nahiṃ hāra rahī hoi ḍorā
tumha binu kaṃtā dhani haruī tana tinuvara bhā ḍola tehi para biraha jarāi kai cahai ud̤āvā jhola
phāguna pavana jhaṁkorai bahā cauguna sīu jāi kimi sahā
tana jasa piyara pāta bhā morā biraha na rahai pavana hoi jhorā
tarivara jharai jharai bana d̤hāṁkhā bhai anapatta phūla phara sākhā
karinha banāphati kīnha hulāsū mo kahaṁ bhā jaga dūna udāsū
phāga karahi saba cāṁcari jorī mohiṃ jiya lāi dīnhi jasi horī
jauṃ pai piyahi jarata asa bhāvā jarata marata mohi rosa na āvā
rātihu devasa ihai mana moreṃ lāgauṃ kaṃta thāra jeuṁ toreṃ
yaha tana jārauṃ chāra kai kahauṃ ki pavana ud̤āu maku tehi māraga hoi parauṃ kaṃta dharai jahaṁ pāu
caita basaṃtā hoi dhamārī mohi lekheṃ saṃsāra ujārī
paṃcama biraha paṃca sara mārai rakata roi sagarau bana ḍhārai
būd̤i uṭhe saba tarivara pātā bhīja bhaṃjīṭha ṭesū bana rātā
maurai āṁba pharaiṃ aba lāge abahuṁ saṁvari ghara āu sabhāge
sahasa bhāva phūlī banaphatī madhukara phire saṁvāri mālatī
mo kahaṁ phūla bhae jasa kāṁṭe disṭi parata tana lāgahiṃ cāṁṭe
bhara jobana ehu nāraṁga sākhā sovā biraha aba jāi na rākhā
ghirini parevā āva jasa āi parahu piya ṭūṭi nāri parāeṁ hātha hai tumha binu pāva na chūṭi
bhā baisākha tapani ati lāgī colā cīra caṁdana bhau āgī
sūruja jarata hivaṃcala tākā biraha bajāgi sauhaṁ ratha hāṁkā
jarata bajāginī hou piya chāṁhāṁ āi bujhāu aṁgāranha māhāṁ
tohi darasana hoi sītala nārī āi āgi soṃ karu phulavārī
lāgiuṁ jaraiṃ jaraiṃ jasa bhārū bahuri jo bhūṁjasi tajauṃ na bārū
saravara hiyā ghaṭata niti jāī ṭūka ṭūka hoi hoi biharāī
biharata hiyā karahu piya ṭekā disṭi davaṁgarā mekhahu ekā
kaṁvala jo bigasā mānasara chārahi milai sukhāī abahuṁ beli phiri paluhai jauṃ piya sīṃcahu āi
jeṭha jarai jaga bahai luvārā uṭhai bavaṃḍara dhikai pahārā
biraha gāji hanivaṃta hoi jāgā laṃkā ḍāha karai tana lāgā
cārihuṁ pavana jhaṁkorai āgī laṃkā ḍāhi palaṃkā lāgī
dahi bhai syāma nadī kāliṃdī biraha ki āga kaṭhina asa maṃdī
uṭhai āgi au āvai āṁdhī naina na sūjha marauṃ dukha bāṁdhī
adhajara bhaī māṁsu tana sūkhā lāgeu biraha kāga hoi bhūkhā
māṁsu khāi aba hāṁd̤anha lāgā abahūṁ āu āvata suni bhāgā
parabata samuṁda megha sasi dinaara sahi na sakahiṃ yaha āgi muhamada satī sarāhiai jarai jo asa piya lāgi
tapai lāga aba jeṭha asād̤hī bhai mokahaṁ yaha chājani gād̤hī
tana tinuvara bhā jhūrauṃ kharī maiṃ birahā āgari sira parī
sāṁṭhi nāhiṃ lagi bāta ko pūṁchā binu jiya bhaeu mūṁja tana chūṁchā
baṃdha nāhiṃ au kaṃdha na koī bāka na āva kahauṃ kehi roī
rari dūbari bhaī ṭeka bihūnī thaṃbha nāhiṃ uṭhi sakai na thūnī
barisahiṃ naina cuahiṃ ghara māhāṁ tumha binu kaṃta na chājana chāṁhāṁ
ko re kahāṁ ṭhāṭa nava sājā tumha binu kaṃta na chājana chājā
abahūṁ disṭi mayā karu chānhina taju ghara āu maṃdila ujāra hota hai nava kai āni basāu
roi gaṁvāeu bāraha māsā sahasa sahasa dukha eka eka sāṁsā
tila tila barisa barisa baru jāī pahara pahara juga juga na sirāī
so na āu piya rūpa murārī jāsoṃ pāva sohāga so nārī
sāṁjha bhae jhuri jhuri paṁtha herā kaunu so gharī karaiṃ piu pherā
dahi koila bhai kaṃta sanehā tolā māṁsa rahā nahiṃ dehā
rakata na rahā biraha tana garā ratī ratī hoi nainanhi ḍharā
pāva lāgi cerī dhani hāhā cūrā nehu joru re nāhā
barisa devasa dhani roi kai hāri parī cita jhāṁkhi mānusa ghara ghara pūṁchi kai pūṃchai nisarī pāṁkhi
bhaī puchāri līnha banabāsū bairini savati dīnha cilhavāṁsū
kai khara bāna kasai piya lāgā jauṃ ghara āvai abahūṁ kāgā
hārila bhaī paṃtha maiṃ sevā aba tahaṁ paṭhavauṃ kaunu parevā
dhaurī paṃḍuka kahu piya ṭhāūṁ jau cita rokha na dosara nāūṁ
jāhi bayā gahi piya kaṁṭha lavā kare merāu soi gauravā
koili bhaī pukārata rahī mahari pukāri lehu re dahī
piyari tilori āva jalahaṃsā birahā paiṭhi hieṁ kata naṃsā
jehi paṃkhī kahaṁ ad̤havauṃ kahi so biraha kai bāta soī paṃkhi jāi ḍahi tarivara hoi nipāta
kuhuki kuhuki jasi koili roī rakata āṁsu ghuṁghucī bana boī
pai karamukhī naina tana rātī ko sirāva birahā dukha tātī
jahaṁ jahaṁ ṭhād̤hi hoi banabāsī tahaṁ tahaṁ hoi ghuṁghucinha kai rāsī
buṃda buṃda mahaṁ jānahuṁ jīū kuṃjā guṃji karahiṃ piu piū
tehi dukha ḍahe parāsa nipāte lohū būd̤i uṭhe parabhāte
rāte biṃba gae tehi lohū paravara pāka phāṭa hiya gohūṁ
dekhia jahāṁ soi hoi rātā jahāṁ so ratana kahai ko bātā
nā pāvasa ohi desareṃ nā hebaṃta basaṃta nā kokila na papīharā kehi suni āvahi kaṃta
phira phira roī na koī ḍolā ādhī rāta biṃhagama bolā
taiṃ phiri phiri dādhe saba pāṁkhī kehi dukha raini na lāvasi āṁkhī
nāgamatī kārana kai roī kā sovai jauṃ kaṃta bichoī
mana cita huteṃ na bisarai bhoraiṃ naina kajala cakhu rahai na moraiṃ
kahisi jāti hauṃ siṃghala dīpā tehi sevāti kahaṁ nainā sīpā
jogī hoi nisarā so nāhū taba huta kahā saṁdesa na kāhū
niti pūchauṃ saba jogī jaṃgama koi niju bāta na kahai bihaṃgama
cāriu cakra ujāri bhe sakasi saṃdesā ṭeku kahauṃ biraha dukha āpana baiṭhi sunahi ḍaṁḍa eku
tāsauṃ dukha kahie ho bīrā jehi suni kai lāgai para pīrā
ko hoi bhīvaṁ aṁgavai paragāhā ko siṃghala pahuṁcāvai cāhā
jahāṁ so kaṃta gae hoi jogī hauṃ kiṃgarī bhai jhurauṃ biyogī
ohūṁ siṃgī pūrai guru bheṃṭā hauṃ bhai bhasma na āi sameṭā
kathā jo kahai āi piya kerī pāṁvari houṁ janama bhari cerī
ohi ke guna saṁvarata bhai mālā abahuṁ na bahurā ud̤igā chālā
biraha gurui khappara kai hiyā pavana adhāra rahā hoi jiyā
hād̤a bhae jhuri kiṃgarī nasaiṃ bhaīṃ saba tāṁti rovaṁ rovaṁ tana dhuni uṭhai kahesu bithā ehi bhāṁti
ratanaseni ke māi surasatī gopīcaṁda jasi maināvatī
āṁdhari būd̤hi sutahi dukha rovā jobana ratana kahāṁ bhuṁi ṭovā
jobana ahā līnha so kād̤hī bhai binu ṭeka karai ko ṭhād̤hī
binu jobana bhau āsa parāī kahāṃ sapūta khāṁbha hoi āī
nainanha disṭi taba diyā barāhīṃ ghara aṁdhiyāra pūta jauṃ nāhīṃ
ko re calāva saravana ke ṭhāṁū ṭeka dehi ohi ṭekauṃ pāūṁ
tumha saravana hoi kāṁvari sajī ḍāri lāi so kāhe tajī
saravana saravana kai rari muī so kāṁvari ḍārahi lāgi tumha binu pāni na pāvai dasaratha lāvai āgi
lai so saṁdesa biṃhagama calā uṭhī āgi binasā siṃghalā
biraha bajāgi bīca ko ṭheghā dhūma jo uṭhe syāma bhae meghā
bhari gā gaṁgana lūki tasi chūṭī hoi saba nakhata girihiṃ bhuiṁ ṭūṭī
jahaṁ jahaṁ puhumī jarī bhā rehū biraha ke dagadha hoi jani kehū
rāhu ketu jari laṃkā jarī au ud̤i cinagi cāṁda mahaṁ parī
jāi bihaṃgama samuṁda ḍaphārā jare māṁcha pānī bhā khārā
dādhe bana tarivara jala sīpā jāi niyara bhā siṃghala dīpā
samuṁda tīra eka tarivara jāi baiṭha tehi rūkha jaba lagi kaha na saṁdesarā nā ohi pyāsa na bhūkha
ratanaseni bana karata aherā kīnha ohi taruvara tara pherā
sītala biricha samuṁda ke tīrā ati utaṃga au chāṁha gaṁbhīrā
turai bāṁdhi kai baiṭhu akelā auru jo sātha karaiṃ saba khelā
dekhesi pharī jo taruvara sākhā baiṭhi sunahiṃ pāṁkhinha kaiṃ bhākhā
unha mahaṁ ohi bihaṃgama ahā nāgamatī jāsauṃ dukha kahā
pūṁchahiṃ sabai bihaṃgama nāmā aho mīṃta kāhe tumha syāmā
kahesi mīṃta māsaka dui bhae jaṃbū dīpa tahāṁ hama gae
nagara eka hama dekhā gad̤ha citaura ohi nāuṁ so dukha kahauṃ kahāṁ lagi hama dādhe tehi ṭhāuṁ
jogī hoi nisarā jo rājā sūna nagara jānahuṁ dhuṁdha bājā
nāgamatī hai tākari rānī jari birahaiṃ bhai koili bānī
aba lagi jari hoihi bhai chārā kahi na jāi birahā kai jhārā
hiyā phāṭa vaha jabahiṃ kuhūkī pare āṁsu hoi hoi saba lūkī
cahuṁ khaṁḍa chiṭaki parī vaha āgī dharatī jarata gaṁgana kahaṁ lāgī
biraha davā asa ko re bujhāvā cahai lāgi jari hiyareṃ dhāvā
hauṃ puni tahāṁ ḍahā dava lāgā tana bhā syāma jīva lai bhāgā
kā tumha haṁsahu garaba kai karahu samuṁda mahaṁ keli mati ohi birahe basi parahu dahai agini jala meli
suni citaura rājaiṃ mana gunā bidhi saṁdesa maiṃ kāsauṃ sunā
ko tarivara asa paṃkhī bhesā nāgamatī kara kahai saṃdesā
ko tūṁ mīṃta mana citta baserū deva ki dānau pauna pakherū
ruda brahmā hari bācā tohī so niju aṃta bāta kahu mohī
kahāṁ so nāgamatī tuiṁ dekhī kahesu biraha jasa marana bisekhī
hauṃ rājā soī bhā jogī jehi kārana vaha aisi viyogī
jasa tūṁ paṃkhi hauhuṁ dina bharaūṁ cāhauṃ kabahuṁ jāi ud̤i paraūṁ
paṃkhi āṁkhi tehi māraga lāgī dunahuṁ rahāhiṃ koi na saṁdesī ābahiṃ tehi ka saṁdesa kahāhiṃ
pūṁchasi kāha saṁdesa biyogū jogī bhayā na jānasi jogū
dahine saṃkha na siṃgī pūre bāeṁ pūri bādi dina jhūre
teli baila jasa bāeṁ phirai parā bhaiṃra mahaṁ sauṃha na tirai
turī au nāva dāhina ratha hāṁkā bāe phirai koṃhāra ka cākā
tohi asa nāhīṃ paṃkhi bhulānā ud̤ai so ādi jagata mahaṁ jānā
eka dīpa kā āvauṁ tore saba saṃsāra pāva tara more
dahineṃ phirai so asi uṁjiyārā jasa jaga cāṁda suruja au tārā
muhamada bāīṃ disi tajī eka saravana eka āṁkhi jaba te dāhina hoi milā bolu papīhā pāṁkhi
hauṃ dhuva acala so dāhina lāvā phiri sumeru citaura gad̤ha āvā
dekheuṁ tore maṁdila ghamoī mātā tori āṁdhari bhai roī
jasa saravana binu aṃdhī aṃdhā tasa rari muī tohi cita baṃdhā
kahesi marauṃ aba kāṁvari reṃī saravana nāhiṃ pāni ko deī
gaī piyāsa lāgi tehi sāthāṁ pāni diheṃ dasaratha ke hāthāṁ
pāni na piyai āgi pai cāhā tohi asa pūta jarama asa lāhā
bhāgīrathī hoi karu pherā jāi saṁvāru marana kai berā
tūṁ sapūta mani tākari asa paradesa na lehi aba tāīṃ muī hoihi muehuṁ jāi gati dehi
nāgamatī dukha biraha apārā dharatī saraga jarai tehi jhārā
nagara koṭa ghara bāhira sūnā nauji hoi ghara purukha bihūnā
tūṁ kāṁvarū parā basa lonā bhūlā joga charā janu ṭonā
ohi tohi kārana mri bhai bārā rahī nāga hoi pavana adhārā
kaha cīlhanha piya pahaṁ lai khāhū māṁsu na kayā jo rūcaiṃ kāhū
biraha maṁjūra nāga vaha nārī tūṁ maṁjāra karu begi gohārī
māṁsu garā pāṁjara hoi parī jogī abahuṁ pahuṁcu lai jarī
dekhi biraha dukha tākara maiṃ so tajā banabāsa āeṁu bhāgi samuṁda ṭaṭa tabahuṁ na chāṁd̤aiṃ pāsa
asa parajarā biraha kara kaṭhā megha syāma bhai dhuāṁ jo uṭhā
dādhe rāhu ketu gā dādhā sūraja jarā cāṁda jari ādhā
au saba nakhata tarāīṃ jarahīṃ ṭūṭahiṃ lūka dharani mahaṁ parahīṃ
jarī so dharatī ṭhāṁvahi ṭhāṁvāṁ ḍhaṃka parāsa jare tehi ṭhāvāṁ
biraha sāṁsa tasa nikasai jhārā dhiki dhiki parabata hohiṃ aṁgārā
bhaṁvara pataṃga jare au nāgā koili bhuṁjaila au saba kāgā
bana paṃchī saba jiu lai ud̤e jala paṃchī jari jala mahaṁ bud̤e
haṁhūṁ jarata tahaṁ nikasā samuṁda bujhāeuṁ āi samuṁdau jarā khāra bhā pānī dhūma rahā jaga chāi
rājaiṃ kahā re saraga saṁdesī utari āu mohi milu sahadesī
pāvaṁ ṭeki tohi lāvauṃ hiyare prema saṁdesa kahau hoi niyare
kahā bihaṃgama jo banabāsī kita girihī teṃ hoi udāsī
jehi tarivara tara tuma asa koū kokila kāga barābari doū
dharatī mahaṁ bikha cārā pārā hārila jāni puhumi pariharā
phirauṃ biyogī ḍārahi ḍārā karauṃ calai kahaṁ paṃkha saṁvārā
jiyana kī gharī ghaṭata niti jāhīṃ sāṁsahi jiu hai devasanha nāhīṃ
jauṃ lahi pheri mukuti hai parauṃ na piṃjara māhaṁ jāuṁ begi thari āpani hai jahāṁ biṃjha banāṁha
kahi so saṁdesa bihaṃgama calā āgi lāi sagariu siṃghalā
gharī eka rājaiṃ goharāvā bhā alopa puni disṭi na āvā
paṃkhī nāuṁ na dekhauṃ pāṁkhau rājā roi phirā kai sāṁkhau
jasa herata yaha paṃkhi herānā dineka hamahuṁ asa karaba payānā
jauṃ lagi prāna piṃḍa eka ṭhāūṁ eka bera citaura gad̤ha jāūṁ
āvā bhaṁvara maṁdila jahaṁ kevā jīu sātha lai gaeu parevā
tana siṃghala mana citaura basā jiu bisaṁbhara janu nāgini ḍasā
jeti nāri haṁsi pūṁchai amia bacana jimi niṃta rasa utarā so cad̤hā bikha nā ohi ciṃta na miṃta
barisa eka tehi siṃghala rahe bhoga berāsa kīnha jasa cahe
bhā udāsa jiu sunā saṁdesū saṁvari calā mana citaura desū
kaṁvala udāsī dekhā bhaṁvarā thira na rahai mālati mana saṁvarā
jogī au mana pauna parāvā kata ye rahe jauṃ citta uṁcāvā
jauṃ jiya kād̤hi dei inha koī jogī bhaṁvara na āpana hoī
tajā kaṁvala mālati hiyaṁ ghālī aba kata thira āchai ali ālī
gaṃghrapaseni āe suni bārā kasa jiu bhaeu udāsa tumhārā
maiṃ tumhahīṃ jiu lāvā dai nainanha mahaṁ bāsa jauṃ tumha hohu udāsī tau yaha kākara kabilāsa
ratanaseni binavā kara jorī astuti joga jībha kahaṁ morī
sahasa jībha jauṃ hoi gosāīṃ kahi na jāi astuti jahaṁ tāīṃ
kāṁcu karā tumha kaṃcana kīnhā taba bhā ratana joti tunha dīnhā
gāṁga jo niramala nīra kulīnā nāra mileṃ jala hoi na malīnā
tasa hauṃ ahā malīnī karā mileuṁ āi tumha bhā niramarā
māna samuṃda milā hoi sotī pāpa harā niramala bhai jotī
tumha mani āeuṁ siṃghala purī tumhateṃ cad̤heuṁ rāja au kurī
sāta samuṁda tumha rājā sari na pāva koi ghāṭa sabai āi sira nāvahiṃ jahāṁ tumhārai pāṭa
avasi binati eka karauṃ gosāīṃ taba lagi kayā jiauṃ taba tāīṃ
āvā āju hamāra parevā pātī āni dīnha pati devā
rāja kāja au bhuiṁ upārāhīṃ saturu bhāi asa koi hita nāhīṃ
āpani āpani karahiṃ so līkā ekahiṃ māri eka caha ṭīkā
bhaeu amāvasa nakhatanha rājū hama kai cāṁda calāvahu ājū
rāja hamāra jahāṁ cali āvā likhi paṭhaenhi aba hoi parāvā
uhāṁ niyara ḍhīlī sulitānū hoihi bhora uṭhihi jauṃ bhānū
tumha ciraṃjivahu jauṃ lahi mahi gaṁgana au jauṃ lahi hama āu sīsa hamāra tahāṁ niti jahāṁ tumhārai pāu
rājasabhā saba uṭhī saṁvārī anu binatī rākhia pati bhārī
bhāinha māhaṁ hoi jani phūṭī ghara ke bheda laṃka asi ṭūṭī
bīrau lāi na sūkhai dījai pāvai pāni disṭi so kījai
anu rākhā tumha dīpaka lesī pai na rahai pāhuna paradesī
jākara rāja jahāṁ cali āvā uhai desa pai tākahaṁ bhāvā
hama duhuṁ naina ghāli kai rākhahiṃ aisi bhākhi yahi jībha na bhākhahiṃ
dehu devasa saiṃ kusala sidhāvahiṃ dīragha āu hoi puni āvahiṃ
sabahiṃ bicāra parā asa bhā gavane kara sāja siddha ganesa manāvahu vidhi puravai saba kāja
binau karai padumāvati nārī hauṃ piya kaṁvala so kuṃda nevārī
mohi asi kahāṁ so mālati belī kadama sevatī cāṁpa caṁbelī
au siṃgāra hāra jasa tākā puhupa karī asa hiradai lāgā
hauṃ so basaṃta karauṃ niti pūjā kusuma gulāla sudarasana kūjā
bakacuna binavauṃ avasi bimohī suni bikāu taji jāhī jūhī
nāgesari jauṃ hai mana toreṃ pūji na sakai bola sari moreṃ
hoi satabaraga līnha maiṃ saranā āgeṃ kaṃta karahu jo karanā
keta nāri samujhāvai bhaṁvara na kāṁṭe bedha kahai marauṃ pai citaura karauṃ jaggi asumedha
gavanacāra padumāvati sunā uṭhā dhakki jiya au sira dhunā
gahabara naina āe bhari āṁsū chāṁd̤aba yaha siṃghala kabilāsū
chāṁd̤iuṁ naihara caliuṁ bichoī ehi re divasa maiṃ hotahi roī
chāṁd̤iuṁ āpana sakhī sahelī dūri gavana taji caliuṁ akelī
jahāṁ na rahana bhaeu nija cālū hotahi kasa na bhaeu tahaṁ kālū
naihara āeṁ kā sukha dekhā janu hoī gā sapane kara lekhā
rākhata bāri na pitā nichohā kata biyāhi kai dīnha bichohā
hieṁ āi dukha bājā jiu jānahu gā cheṃki mana tivāni kai rovai hari bhaṁḍāra kara ṭeki
puni padumāvati sakhīṃ bolāīṃ suni kai gavana milai saba āīṃ
milahu sakhī hama tahaṁvāṁ jāhīṃ jahāṁ jāi phiri āvana nāhīṃ
sāta samuṃdra pāra vaha desū kata re milana kata āva saṁdesū
agama paṃtha paradesa sidhārī na janahu kusala ki bithā hamārī
pitaiṃ nichoha kieu hiya māhāṁ tahāṁ ko hamahiṃ rākha gahi bāhāṁ
hama tumha eka mile saṁga khelā aṃta bichou āni keiṁ melā
tumha asi hitū saṁghāti piyārī jiyata jīya nahiṃ karauṃ ninārī
kaṃta calāī kā karauṃ āesu jāi na meṃṭi puni hama milahiṃ ki nā milahiṃ lehu sahelihu bheṃṭi
dhani rovata saba rovahiṃ sakhīṃ hama tumha dekhi āpu kahaṁ jhakhīṃ
tumha aisī jahaṁ rahai na pāīṃ puni hama kāha jo āhiṃ parāīṃ
ādi pitā jo ahā hamārā oha nahiṃ yaha dina hieṁ bicārā
choha na kīnha nichohaiṃ ohūṁ gā hama beṃci lāgi eka gohūṁ
maku gohūṁ kara hiya beharānā pai so pitā nahiṃ hieṁ chohānā
au hama dekhī sakhī sarekhī ehi naihara pāhuna ke lekhī
taba teiṁ naihara nāhiṃ pai cāhā jehi sasurāri adhika hoi lāhā
calane kahaṁ hama autarīṃ au calana sikhā hama āi aba so calana calāvai ko rākhai gahi pāi
tumha bārī piya cahuṁ caka rājā garaba kirodha ohi saba chājā
saba phara phūla ohi kai sākhā cahai so cūrai cahai so rākhā
āesu liheṃ rahehu niti hāthā sevā karehu lāi bhuiṁ māṁthā
bara pīpara sira ūbha jo kīnhā pākari tehi te khīna phara dīnhā
baṁvari jo pauṃd̤i sīsa bhuiṁ lāvā bad̤a phara subhara ohi pai pāvā
āṁba jo phari kai navai tarāhīṃ taba aṃbrita bhā saba uparāhīṃ
soi piyārī piyahi pirītī rahai jo sevā āesu jītī
pothā kād̤hi gavana dina dekhahu kavana devasa dahuṁ cāla disāsūra au cakra joginī sauṃhaṁ na caliai kāla
ādita sūka pachiuṁ disi rāhū bihaphai dakhina laṃka disi ḍāhū
soma sanīcara puruba na cālū maṃgara buddha utara disi kālū
avasi calā cāhai jauṃ koī okhada kahauṃ roga kahaṁ soī
maṃgara calata melu mukha dhanā calia soma dekhia darapanā
sūkahi calata melu mukha rāī bihaphai dakhina calata guru khāī
ādita hīṃ taṁbora mukha maṃḍia bāvibharaṃga sanīcara khaṃḍia
buddhahiṃ dadhi kai calia bhojanā okhada yahai aura nahiṃ khojanā
aba sunu cakra joginī te puni thira na rahāhiṃ tīsau devasa caṃdramā āṭhau disā phirāhiṃ
bāraha onaisa cāri satāisa jogini pacchiuṁ disā ganāisa
nava soraha caubisa au ekā puruba dakhina gaunai kai ṭekā
tīna egāraha chabisa aṭhāraha jogini dakkhina disā bicāraha
dui pacīsa satraha au dasā dakkhina pachiuṁ kauna bica basā
teisa tīsa ātha paṃdrahā joginī hoi puraba sāmuṁhā
bīsa aṭhāraha teraha pāṁcā uttara pachiuṁ kona tehi bāṁcā
caudaha bāisa onatisa sāta jogina utara disā kahaṁ jāta
ekaisa au cha caudaha jogini uttara puruba ke kona yaha gani cakra joginī bāṁcahu jauṃ cāhau siddhi hona
calahu calahu bhā piya kara cālū gharī na dekha leta jiya kālū
samadi loga dhani cad̤hī bevānā jo dina ḍarī so āi tulānā
rovahiṃ mātu pitā au bhāī koi na ṭeka jauṃ kaṃta calāī
rovai saba naihara siṃghalā lai bajāi kai rājā calā
tajā rāja rāvana kā keū chāṁd̤ī laṃka bhabhīkhana leū
phirī sakhī bheṃṭata taji bhīrā aṃta kaṃta so bhaeu kirīrā
kou kāhūṁ kara nāhiṃ niyānā mayā moha bāṁdhā arujhānā
kaṃcana kayā so nāri kī rahā na tolā māṁsu kata kasauṭī ghāli kai cūrā gad̤hai ki hāṁsu
jauṃ pahuṁcāi phirā saba koū cale sātha guna auguna doū
au saṁga calā gavana jeta sājā uhai dei pārai asa rājā
ḍāṁd̤ī sahasa calī saṁga cerīṃ sabai paduminī siṃghala kerīṃ
bhala paṭavanha kharabāra saṁvāre lākha cāri eka bhare peṭāre
ratana padāratha mānika moṃtī kād̤hi bhaṁḍāra dīnha ratha jotī
parikhi so ratana parikhinha kahā eka eka naga sisṭihi bara lahā
sahasa pāṁti turiyanha kai calī au sai pāṁti hasti siṃghalī
likhai lākha jo lekhā kahai na pārahi jori arabuda kharabuda nīla saṁkha au khaṁḍa paduma karori
dekhi gavana rājā garabānā disṭi māhaṁ koi auru na ānā
jauṃ maiṃ hoba samuṁda ke pārā ko mori jori jagata saṃsārā
daraba ta garaba lobha bikha mūrī datta na rahai satta hoi dūrī
datta satta ei dūnau bhāī datta na rahai satta puni jāī
jahāṁ lobha tahaṁ pāpa saṁghātī saṃci kai marai āna kai thātī
siddhanha daraba āgi kai thāpā koī jarā jāri koi tāpā
kāhū cāṁda kāhū bhā rāhū kāhū aṃbrita bikha bhā kāhū
tasa phūlā mana rājā lobha pāpa aṁdha kūpa āi samuṁdra ṭhād̤ha bhā hoi dānī ke rūpa
bohita bhare calā lai rānī dāna māṁgi sata dekhai dānī
lobha na kījai dījai dānū dānahi punya hoi kalyānū
darabahi dāna dei bidhi kahā dāna mokha hoi dokha na rahā
dāna āhi saba daraba kacūrū dāna lābha hoi bāṁcai mūrū
dāna karai rachayā maṁjha nīrāṁ dāna khela lai lāvai tīrāṁ
dāna karana dai dui jaga tarā rāvana saṃci agini mahaṁ jarā
dāna meru bad̤hi lāga akārāṁ saiṃti kubera būd̤a tehi bhārāṁ
cālisa aṃsa daraba jahaṁ eka aṃsa tahaṁ mora nāhiṃ to jarai ki būd̤ai kai nisi mūsahiṃ cora
suni so dāna rājaiṃ risa mānī keiṁ baurāesu baure dānī
soī puruṣa daraba jehi saiṃtī darabahi teṃ suna bātaiṃ etī
daraba na dharama karama au rājā daraba ta suddhi buddhi bala gājā
daraba ta garabi karai jo cāhā daraba ta dharatī saraga besāhā
daraba ta hātha āva kabilāsū daraba ta āchari chāṁd̤a na pāsū
daraba ta niraguna hoi gunavaṃtā daraba ta kubuja hoi rupavaṃtā
daraba rahai bhuiṁ dipai lilārā asa mani daraba dei ko pārā
kahā samuṁda re lobhī bairī daraba na jhāṁpu bhaeu na kāhū āpana mūṁdi peṭāre sāṁpu
ādhe samuṁda āe so nāhīṃ uṭhī bāu āṁdhī uparāhīṃ
laharaiṃ uṭhīṃ samuṁda ulathānā bhūlā paṃtha saraga niyarānā
adina āi jauṃ pahuṁcai kāū pāhana ud̤āi bahai so bāū
bohita bahe laṃka disi tāke māraga chāṁd̤i kumāraga hāṁke
jauṃ lai bhāra nibāhi na pārā so kā garaba karai kanahārā
daraba bhāra saṁga kāhu na uṭhā jei saiṃtā tehi soṃ puni rūṭhā
gahi pakhāna laiṃ paṃkhi na ud̤ā mora mora jeiṁ kīnha so bud̤ā
daraba jo jānahiṃ āpana bhūlahiṃ garaba manāhaṁ jau re uṭhāi na lai sake bori cale jala māhaṁ
kevaṭa eka bhabhīkhana kerā āvā maṃcha kara karaba aherā
laṃkā kara rākasa ati kārā āvai calā megha aṁdhiyārā
pāṁca muṃḍa dasa bāhaiṃ tāhī ḍahi bhau syāma laṃka jaba ḍāhī
dhuvāṁ uṭhai mukha svāṁsa saṁghātā nikasai āgi kahai jaba bātā
phekare muṃḍa caṁvara janu lāe nikasi dāṁta muṁha bāhira āe
deha rīcha kai rīcha ḍerāī dekhata disṭi dhāi janu khāī
rāte naina niḍereṃ āvā dekhi bhayāvanu saba ḍara khāvā
dharatī pāya saraga sira jānahuṁ sahasarābāhu cāṁda suruja nakhatanha maha asa dīkhā jasa rāhu
bohita bahe na mānahiṃ khevā rākasa dekhi haṁsā jasa devā
bahute dinanha bāra bhai dūjī ajagara keri āi bhakha pūjī
ihai paduminī bhabhīkhana pāvā jānahuṁ āju ajodhyā chāvā
jānahuṁ rāvana pāī sītā laṃkā basī ramāena bītā
maṃcha dekhi jaiseṃ baga āvā ṭoi ṭoi bhuiṁ pāu uṭhāvā
āi niyara bhai kīnha johārū pūṁchā khema kusala bevahārū
jo bisvāsa ghātikā devā bad̤a bisvāsa karai kai sevā
kahāṁ mīta tumha bhūlehu au jābehu kehi ghāṭa hauṃ tumhāra asa sevaka lāi deuṁ tehi bāṭa
gād̤ha ṣareṃ jiu bāura hoī jo bhali bāta kahai bhala soīṃ
rājaiṃ rākasa niyara bolāvā āgeṃ kīnha paṃtha janu pāvā
bahu pasāu rākasa kahaṁ bolā begi ṭeku puhumī saba ḍolā
tūṁ khevaka khevakanha uparāhīṃ bohita tīra lāu gahi bāṁhīṃ
tohi teṃ tīra ghāṭa jauṃ pāvau navagirahīṃ ṭoḍara pahirāvauṃ
kuṃḍala sravana deuṁ naga lāī maharā kai sauṃpauṃ maharāī
tasa rākasa tori puravauṃ āsā rakasāiṁdhi kai rahai na bāsā
rājaiṃ bīrā dīnheu jānaiṃ nāhiṃ bisavāsa bagu apane bhakha kārana bhaeu maṃcha kara dāsa
rākasa kahā gosāiṁ binātī bhala sevaka rākasa kai jātī
jāhiyā laṃka ḍahī strī rāmā sevana chāṁd̤i bhaeuṁ ḍahi syāmā
abahūṁ seva karahiṃ saṁga lāge mānusa bhūli hohiṃ tinha āge
seta baṃdha jahaṁ rāghau bāṁṃdhā tahaṁ lai cad̤haiṃ bhāru maiṃ kāṁdhā
pai jaba turita dāna kachu pāvauṃ turita khei ohi bāṁdha cad̤hāvauṃ
turita jo dāna pāna haṁsi diyā thorā dāna bahuta puni kiyā
seva karāi jo dījai dānū dāna nāhiṃ sevā bara jānū
diyā bujhā satu na rahā huta niramala jehi rūpa bahuṁ āṁdhī ud̤i āi kai māri kiyā aṁdha kūpa
jahāṁ samuṁda maṁjhadhāra bhaṁḍārū phirai pāni pātāra duvārū
phiri phiri pāni ohi ṭhāṁ bharaī bahuri na nikasai jo tahaṁ paraī
ohi ṭhāṁva mahirāvana purī halakā tara jamakātari jurī
ohi ṭhāṁva mahirāvana mārā pare hād̤a janu pare pahārā
parī rīri jahaṁ tākari pīṭhī setabaṃdha asa āvai ḍīṭhī
rākasa āni tahāṁ kai charai bohita bhaṁvara cakra mahaṁ parai
phirai lāga bohita asa āī janu kumhāra dhari cāka pirāī
rājai kahā re rākasa baure jāni būjhi baurāsi setabaṃdha jahaṁ dekhia āgeṃ kasa na tahāṁ lai jāsi
suni bāura rākasa taba haṁsā jānahuṁ ṭūṭi saraga bhuiṁ khasā
ko bāura tuhuṁ baure dekhā so bāura bhakha lāgi sarekhā
bāura paṃkhi jo raha dhari maṁṃṭī jībha cad̤hāi bhakhai niti cāṁṭī
bāura tuhuṁ jo bhakhai kaha āne tabahaṁ na samajhahu paṃtha bhulāne
mahirāvana kai rīri jo parī kahāṁ so setabaṃdha budhi harī
yaha so āhi mahirāvana purī jahaṁvāṁ saraga niyara ghara dūrī
aba pachitāhu daraba jasa jorā karahu saraga cad̤hi hātha marorā
jabahiṃ jiyata mahirāvana leta jagata kara bhāra jauṃ re muvā lei gayā na hād̤au asa hoi parā pahāra
bohita bhaṁvai bhavai jasa pānī nācai rākasa āsa tulānī
būd̤ahiṃ hasti ghora mānavā cahuṁ disa āi jure maṁsukhavā
tetakhana rājapaṃkhi eka āvā sikhara ṭūṭa tasa ḍahana ḍolavā
parā disṭi vaha rākasa khoṭā tākesi jaisa hasti bad̤a moṃṭā
āi ohi rākasa para ṭūṭā gahi lai ud̤ā bhaṁvara jala chūṭā
bohita ṭūka ṭūka saba bhae asa na jāne dahuṁ kahaṁ gae
bhae rājā rānī dui pāṭā dūnau bahe bhae dui bāṭā
kāyā jīu milāi kai kīnhesi anaṁda uchāhuṁ lavaṭi bichou dīnha tasa kou na jānai kāhuṁ
muruchi parī padumāvati rānī kahaṁ jiu kahaṁ piu aisa na jānī
jānu citra mūrati gahi lāī pāṭā pari bahī tasi jāī
janama na pauna sahai sukumārā tehī so parā dukha samuṁda apārā
lakhamini māna samuṁda kai beṭī tā kahaṁ lacchi bhaī jeiṁ bheṃṭī
khelata ahī sahelinha seṃtī pāṭā jāi lagā tehī retī
kahesi sahelihu dekhahu pāṭā mūrati eka lāgi ehi ghāṭā
jauṃ dekhenhi tiriyā hai sāṁsā phūla mueu pai muī na bāsā
raga jo rātī pema ke jānahuṁ bīra bahūṭi āi bahī dadhi samuṁda mahaṁ pai raga gaeu na chūṭi
lakhimini lakhana batīsau lakhī kahesi na marai sabhāṁrahu sakhī
kāgara putarī jaisa sarīrā pavana ud̤āi parī maṁjha nīrā
ud̤ahiṃ jhakora lahari jala bhījī tabahu rūpa raṁga nāhīṃ chījī
āpu sīsa lai baiṭhī korā pavana ḍolāvahiṃ sakhi cahuṁ orā
paharaka samujhi parā tana jīū māṁgesi pāni boli kai pīū
pāni piyāi sakhī muṁha dhoīṃ padumini jānu kaṁvala saṁga koīṃ
taba lakhimini pūṁcha pirauhī tiriyā samujhi bāta kahu mohī
dekhi rūpa tora āgara lāgi rahā cita mora kehi nagarī kai nāgari kāha nāuṁ dhani tora
naina pasāri ceta dhani cetī dekhai kāha samuṁda kai retī
āpana kou na dekhesi tahāṁ pūṁchesi ko hama ko tuma kahāṁ
ahīṃ jo sakhīṃ kaṁvala saṁga koīṃ so nāhīṃ mohi kahāṁ bichāīṃ
kahāṁ jagata mani pīu piyārā jauṃ sumeru bidhi garua saṁvārā
tākari garuī prīti apārā cad̤hī hieṁ jasa cad̤haiṃ pahārā
rahai na garuī prīti so jhāṁpī kaisai jiyauṃ bhāra dukha cāṁpī
kaṁvala karī keiṁ cūrī nāhāṁ dīnha bahāi udadhi jala māhāṁ
āvā pauna bichou kā pāta parā bekarāra tarivara tajai jo cūri kai lāgai kehi kī ḍāra
kahenhi na jānahiṃ hama tora pīū hama tohi pāvā ahā na jīū
pāṭā parī āi tūṁ bahī aisi na jānahiṃ dahuṁ kā ahī
taba so sudhi padumāvati bhaī sūra bichoha murachi mri gaī
binu sira rakata surāhī ḍhārī janahuṁ bakata sira kāṭi pabārī
khinahiṃ ceta khina hoi bekarārā bhā caṃdana baṃdana saba chārā
bāura hoi parī so pāṭā dehu bahāi kaṃta jehi ghāṭā
ko mohi āgi dei raci horī jiyata jo bichurī sārasa jorī
jehi sara māri bichohi gā dehi ohi sara āgi loga kahai yaha sara cad̤hī hauṃ sau cad̤haiṃ piya lāgi
kayā udadhi citavauṃ piya pāhāṁ dekhauṃ ratana so hiradai māhāṁ
jānu āhi darapana mora hiyā tehi mahaṁ darasa dekhāvai piyā
naina niyara pahuṁcata suṭhi dūrī aba tehi lāgi marauṃ suṭhi jhūrī
piu hiradai mahaṁ bheṃṭa na hoī ko re milāva kahauṃ kehi roī
sāṁsa pāsa nita āvai jāī so na saṁdesa kahai mohi āī
naina kaud̤iyā bhai maṁd̤arāhīṃ thiraki māri lai āvahiṃ nāhīṃ
mana bhaṁvarā ohi kaṁvala baserī hoi marājiyā na ānahi herī
sāthī āthi niāthi bhai sakesi na sātha nibāhi jauṃ jiu jāreṃ piu milai phiṭu re jīya jari jāhi
satī hoi kahaṁ sīsa ughārī ghana mahaṁ bijju ghāya jasa mārī
seṃdura jarai āgi janu lāī sira kī āgi saṁbhāri na jāī
chūṭi māṁga saba māṁti puroī bārahiṃ bāra garahiṃ janu roī
ṭūṭahiṃ moṃti vichohā bhare sāvana buṃda garahiṃ janu ḍhare
bhahara bhahara kari jobana karā jānahuṁ kanaka agini mahaṁ parā
agini māṁga pai dei na koī pāhana pavana pāni suni hoī
kanai laṃka ṭūṭī dukha jarī binu rāvana kehi bāra hoi kharī
rovata paṃkhi bimohe janu kokilā araṃbha jākari kanaka latā yaha bichurī kahāṁ so prītama khaṃbha
lakhimini lāgi bujhāvai jīū nā maru bhagini jiai tora pīū
piu pānī hoi pauna adhārī jasa hauṃ tuhūṁ samuṃdra kai bārī
maiṃ tohi lāgi leba khaṭabāṭū khojaba pitaiṃ jahāṁ lagi ghāṭū
hauṃ jehi milaiṃ tāsu bad̤a bhāgū rāja pāṭa au hoi sohāgū
kai bujhāu lai maṁdila sidhārī bhaī susāra jeṃvai nahiṃ nārī
jehi re kaṃta kara hoi bichovā kā tehi bhūkha nīṃda kā sovā
jiu hamāra piu lebe ahā darasana deu leu jaba cahā
lakhimini jāi samuṁda pahaṁ binaī te saba bātaiṃ cāli kahā samuṃdra ahai ghaṭa moreṃ āni milāvauṃ kāli
rājā jāi tahāṁ bahi lāgā jahāṁ na koi saṁdesī kāgā
tahāṁ eka parabata hā ṭūṁgā jahavāṁ saba kapūra au mūṁgā
tehi cad̤hi herā koi na sāthā daraba saiṃti kachu lāga na hāthā
ahā jo rāvana raini baserā gā herāi koi milai na herā
dhāha meli kai rājā rovā keiṁ citaura kara rāja bichovā
kahāṁ mora saba daraba bhaṁḍārū kahāṁ mora saba kaṭaka khaṁdhārū
kahāṁ mora turaṃga bālakā balī kahāṁ mora hastī siṃghalī
kahaṁ rānī padumāvati jīu basata tehi pāṁha mora mora kai khoeuṁ bhūleuṁ garaba manāṁha
caṃpā bhaṁvarā kara jo merāvā māṁgai rājā begi na pāvā
padumini cāha jahāṁ suni pāvauṃ parauṃ āgi au pāni dhasāvauṃ
ṭūṭauṃ parabata meru pahārā cad̤haiṃ saraga au parauṃ patārā
kahaṁ asa guru pāvauṃ upadesī agama paṃtha ko hoi saṁdesī
pareuṁ āi tehi samuṁda athāhā jahavāṁ vāra pāra nahiṃ thāhā
sītā harana rāma saṃgrāmā hanivaṁta milā milī taba rāmā
mohi na koi kehi binavauṃ roī ko bara bāṁdhi gaveṃsī hoī
bhaṁvara jo pāvā kaṁvala kahaṁ mana ciṃtā bahu keli āi parā koi hasti tahaṁ cūri gaeu saba beli
kāṃsuṁ pukārauṃ kā pahaṁ jāūṁ gād̤heṃ mīta hoi ehi ṭhāūṁ
ko yaha samuṁda maṁthaiṃ bara bād̤hā ko mathi ratana padāratha kād̤hā
kahāṁ so brahmā bisnu mahesū kahāṁ so meru kahāṁ so sesū
ko asa sāja merāvai ānī bāsuki baṁdha sumeru mathānī
ko dadhi mathai samuṁda jasa maṁthā karanī sāra na kathanī kathā
jauṃ lagi mathai na koi dai jīū sūdhī aṁguri na nikasai ghīū
lai naga mora samuṁda bhā baṭā gāḍha parai tau pai paragaṭā
līli rahā aba ḍhīla hoi peṭa padāratha meli ko ujiyāra karai jaga jhāpāṁ cāṁda ugheli
e gosāiṁ tū sirajanahārū tūṁ sirijā yahu samuṁda apārū
tūṁ jala ūpara dharatī rākhe jagata bhāra lai bhāra na bhākhe
tūṁ yaha gaṁgana aṃtarikha thāṁbhā jahāṁ na ṭeka na thūnhī khāṁbhā
cāṁda suruja au nakhatanha pāṁtī tore ḍara dhāvahiṃ dina rātī
pānī pavana agini au māṁṭī saba kī pīṭhi tori hai sāṁṭī
so amurukha bāura au aṃdhā tohi chāṁd̤i aurahi cita baṃdhā
ghaṭa ghaṭa jagata tori hai ḍīṭhī mohiṃ āpani kachu sūjha na pīṭhī
pauna huteṃ bhā pānī pāni huteṃ bhai āgi āgi huteṃ bhai māṁṭī gorakha dhaṃdhai lāgi
tūṁ jiu tana meravasi dai āū tuṁhī bichovasi karasi merāū
caudaha bhuvana so toreṃ hāthā jahaṁ lagi bichure au eka sāthā
saba kara marama bheda tohi pāhāṁ roma jamāvasi ṭūṭai tahāṁ
jānasi sabai avasthā morī jasa bichurī sārasa kai jorī
eka mue saṁga marai so dūjī rahā na jāi āi saba pūjī
jhūrata tapata dagadhi kā maraūṁ kalapauṃ sīsa begi nistaraūṁ
marauṃ so lai padumāvati nāūṁ tūṁ karatāra karasi eka ṭhāūṁ
dukha jo pirītama bheṃṭi kai sukha jo na sovai koi ihai ṭhāuṁ mana ḍarapai mili na bichovā hoi
kahi kai uṭhā samuṁda mahaṁ āvā kād̤hi kaṭāra gare lai lāvā
kahā samuṃdra pāpa aba ghaṭā bāṁbhana rūpa āi paragaṭā
tilaka duvādasa mastaka dīnhe hātha kanaka baisākhī līnhe
muṃdrā kāna janeū kāṁdhe kanaka patra dhotī tara bāṁdhe
pāyanha kanaka jarāū pāūṁ dīnha asīsa āi tehi ṭhāūṁ
kahu re kuṁvara mosauṃ eka bātā kāhe lāgi karasi apaghātā
parihaṁsi marasi ki kaunehu lājā āpana jīu desi kehi kājā
jani kaṭāra kaṁṭha lāvasi samujhi dekha jiu āpu sakati haṁkāri jīva jo kād̤hai mahā dokha au pāpu
ko tumha utara dei ho pāṁd̤e so bolai jākara jiya bhāṁd̤e
jaṃbū dīpa kera hauṃ rājā so maiṃ kīnha jo karata na chājā
siṃghala dīpa rāja ghara bārī so maiṃ jāi viyāhī nārī
lākha bohita teiṁ dāija bhare naga amola au saba niramare
ratana padāratha mānika moṃtī hatī na kāhu ke saṃpati otī
bahala ghora hastī siṃghalī au saṁga kuṁvara lākha dui balī
tehi gohana siṃghala paduminī eka soṃ eka cāhi rupamanī
padumāvati saṃsāra rūpamani kahaṁ lagi kahauṃ duhela eka saba āi samuṁda mahaṁ khoeuṁ hauṃ kā jiyauṃ akela
haṁsā samuṁda hoi uṭhā aṁjorā jaga jo būd̤a saba kahi kahi morā
tora hota tohi parata na berā būjhi bicāri tuṁhī kehi kerā
hātha marori dhunai sira pāṁkhī pai tohi hieṁ na ugharī āṁkhī
bahutanha aisa roi sira mārā hātha na rahā jhūṭha saṃsārā
jauṃ pai jagata hoti thira māyā saiṃtata siddha na pāvata rāyā
bad̤enha jauṃ na saiṃta au gād̤ā dekhā bhāra cūṁvi kai chād̤ā
pānī kai pānī mahaṁ gaī jauṃ tū bacā kusala bhaī
jākara dīnha kayā jiu līnha cāha jaba bhāva dhana lachimī saba tākari lei tau kā pachitāva
anu pāṁd̤e phuri kahī kahānī jauṃ pāvauṃ padumāvati rānī
tapi kai pāva umri kara phūlā puni tehi khoi soi paṁtha bhūlā
purukha na āpana nāri sarāhā mueṁ gaeṁ saṁvarā pai cāhā
kahaṁ asi nāri jagata mahaṁ hoī kahaṁ asa jivana milana sukha soī
kahaṁ asa rahasa bhoga aba karanā aise jiyana cāhi bhala maranā
jahaṁ asa barai samuṁda naga diyā tahaṁ kimi jīva āchai marajiyā
jasa eiṁ samuṁda dīnha dukha mokāṁ dai hatyā jhagarauṃ sivalokāṁ
kā maiṃ ehika nasāvā kā eiṁ saṁvarā dāu jāi saraga para hoihi ekara mora niyāu
jauṃ tūṁ muvā kasa rovasi kharā na muvā marai na rovai marā
jauṃ mara bhayā au chāṁd̤esi māyā bahuri na karai marana kai dāyā
jauṃ mara bhayā na būd̤ai nīrā bahata jāi lāgai pai tīrā
tahūṁ eka bāura maiṃ bheṃṭā jaisa rāma dasaratha kara beṭā
ohū meharī kara parā bichovā ehi samuṁda mahaṁ phiri phiri rovā
puni jauṃ rāma khoi bhā marā taba eka aṃta bhaeu mili tarā
tasa mara hohi mūṁdu aba āṁkhī lāvauṃ tīra ṭeku baisākhī
bāura aṃdha pema kara lubudhā sunata ohi bhā bāṭa nimikhi eka mahaṁ lei gā padumāvati jehi ghāṭa
padumāvatihi soga tasa bītā jasa asoga bīrau tara sītā
kanaka latā dui nāraṁga pharī tehi ke bhāra uṭhi sakai na kharī
tehi cad̤hi alaka bhuaṃgini ḍasā sira para rahai hieṁ paragasā
rahī mrināla ṭeki dukha dādhī ādhā kaṁvala bhaī sasi ādhī
nalini khaṃḍa dui tasa karihāūṁ romāvali bichou kara bhāū
rahai ṭūṭi jasa kaṃcana tāgū kahaṁ piu milai jo dei sohāgū
pāna na khaṃḍai karai upavāsū sūkha phūla tana rahā subāsū
gaṁgana dharati jala pūri cakhu būd̤ata hoi nisāṁsu piu piu cātrika jyoṃ rarai marai sevāti piyāsu
lakhamini caṃcala nāri parevā jehi sata dekhu charai kai sebā
ratanaseni āvā jehi ghāṭā agumana jāi baiṭha tehi bāṭā
au bhai padumāvati ke rūpā kīnhesi chāṁha jarai jani dhūpā
dekhi so kaṁvala bhaṁvara mana dhāvā sāṁsa līnha pai bāsa na pāvā
nirakhata āī lakhaminī ḍīṭhī ratanaseni taba dīnhī pīṭhī
jauṃ bhali hoti lakhaminī nārī taba mahesa kata hota bhikhārī
puni phiri dhani āge bhai roī purukha pīṭhi kasa dekhi bichoī
hauṃ padumāvati rānī ratanaseni tūṁ pīu āni samuṁda mahaṁ chāṁd̤ī aba re deba maiṃ jīu
anu hauṃ soi bhaṁvara au bhojū leta phirauṃ mālati kara khojū
mālati nāri bhaṁvara asa pīū kaha tohi bāsa rahai thira jīū
tūṁ ko nāri karasi asa roī phūla soi pai bāsa na hoī
hauṃ ohi bāsa jīu bali deūṁ auru phūla kai bāsa na leūṁ
bhaṁvara jo saba phūlanha kara pherā bāsa na lei mālatihi herā
jahāṁ pāva mālati kara bāsū bārane jīu dei hoi dāsū
kaba vaha bāsa pauna pahuṁcāvai nava tana hoi peṭa jiu āvai
bhaṁvara mālatihi pai cahai kāṁṭa na āvai ḍīṭhi sauṃhe bhāla chāya hiya pai phiri dei na pīṭhi
taba haṁsi bolī rājā āū dekheūṁ purukha tora sati bhāū
niscai bhaṁvara mālatihi āsā lai gai padumāvati ke pāsā
pīu pāni kaṁvalā jasi tapā nikasā sūra samuṁda mahaṁ chapā
maiṃ pāvā so samuṁda ke ghāṭā rājakuṁvara mani dipai lilāṭā
dasana dipahiṃ jasa hīrā jotī naina kacora bhareṃ janu moṃtī
bhujā laṃka ura kehari jītā mūrati kānha dekha gopītā
jasa nala tapata dāmanahi pūṁchā tasa binu prāna piṃḍa haiṃ chūṁchā
jasa tūṁ padika padāratha taisa ratana tohi joga milā bhaṁvara mālati kahaṁ karahuṁ dou rasa bhoga
padika padāratha khīna jo hotī sunatahi ratana cad̤hī mukha jotī
jānahuṁ suruja kīnha paragāsū dina bahurā bhā kaṁvala bigāsū
kaṁvala bihaṁsi suruja mukha darasā sūruja kaṁvala disṭi soṃ parasā
locana kaṁvala sirīmukha sūrū bhae atiyaṃta dunahuṁ rasamūrū
mālati dekhi bhaṁvara gā bhūlī bhaṁvara dekhi mālati mana phūlī
ḍīṭhā darasana bhae eka pāsā vaha ohi ke vaha ohi ke bāsā
kaṃcana ḍāhi dīnha janu jīū ugavā suruja chūṭhi gā sīū
pāya parī dhani piya ke nainanha soṃ raja meṃṭi acaraja bhaeu sabahi kahaṁ sasi kaṁvalahi bhai bheṃṭa
ohi dina āi rahe phunāī puni bhai bidā samuda saiṃ jāī
lakhamini padumāvati saiṃ bheṃṭī jo sākhā upanī so meṃṭī
samadana dīnha pāna kara bīrā bhari kai ratana padāratha hīrā
aura pāṁca naga dīnha bisekhe sravana jo sune naina nahiṃ dekhe
eka jo aṃbrita dosara haṃsū au sonahā paṃchī kara baṃsū
aura dīnha sāvaka sādūrū dīnha parasa naga kaṃcana mūrū
taruna turaṃgama duau cad̤hāe jala mānusa aguvā saṁga lāe
bheṃṭi ghāṭa samadana kai phire nāi kai mātha jala mānusa taba bahure jaba āe jagranātha
jagaranātha jauṃ dekhenhi āī bhojana rīṃdhā hāṭa bikāī
rājaiṃ padumāvati sauṃ kahā sāṁṭha nāṭhi kichu gāṁṭhi na rahā
sāṁṭha hoi jāsau so bolā nisaṁṭhā purukha pāta para ḍolā
sāṁṭheṃ rāṁka calai maurāī nisaṁṭha rāu saba kaha baurāī
sāṁṭheṃ oda garaba tana phūlā nisaṁṭheṃ boda buddhi bala bhūlā
sāṁṭheṃ jāga nīṃda nisi jāī nisaṁṭheṃ khina āvai auṃghāī
sāṁṭheṃ drisṭi jota hoi nainā nisaṁṭheṃ hiyaṁ na āva mukha bainā
sāṁṭheṃ rahai sudhīnatā nisaṭheṃ āgari bhūkha binu gatha purukha pataṃga jyauṃ ṭhāṭha ṭhād̤ha pai sūkha
padumāvati bolī sunu rājā jīva gaeṁ ghana kavane kājā
ahā daraba taba līnha na gāṁṭhī puni kata milai lacchi jauṃ nāṭhī
mukuteṃ sāṁbara gāṁṭhi jo karaī saṁkareṃ pare soi upakaraī
jauṃ tana paṃkha jāi jahaṁ tākā paiga pahāra hoi jauṃ thākā
lakhimini ahā dīnha mohi bīrā bhari kai ratana padāratha hīrā
kād̤hi eka naga begi bhaṁjāvā bahurī lachi pheri dinu pāvā
daraba bharosa karai jani koī daraba soi jo gāṁṭhīṃ hoī
jori kaṭaka puni rājā ghara kahaṁ kīnha payāna devasahi bhāna alopā bāsuki iṃdra saṁkāna
citaura āi niyara bhā rājā bahurā jīta iṃdra asa gājā
bājana bājai hoi aṁdorā āvahiṃ hasti bahala au ghorā
padumāvati caṃḍola baīṭhī puni gai ulaṭi saraga sauṃ ḍīṭhī
yaha mana aiṃṭhā rahai na sūdhā bipati na saṁvarai saṁpatihi lubudhā
sahasa barikha dukha jarai jo koī gharī eka sukha bisarai soī
joginha ihai jāni mana mārā tauva na muvā yaha mana au pārā
rahai na bāṁdhāṁ bāṁdhā jehī teliyā muvā ḍāru puni tehī
muhamada yaha mana amara hai kahu kimi mārā jāi gyāna silā sauṃ jauṃ ghaṁsai ghaṁsatahiṃ ghaṁsata bilāi
nāgamatī kahaṁ agama janāvā gai so tapani barakhā ritu āvā
ahī jo muī nāgani jasi tacā jiu pāeṁ tana mahaṁ bhai sacā
saba dukha janu kaṁculī gā chūṭī hoi nisarī janu bīra bahūṭī
jasa bhuiṁ dahi asād̤ha paluhāī parahiṃ buṃda au soṃdha basāī
ohi bhāṁti paluhī sukha bārī uṭhe karila nava koṃpa saṁvārī
hulasī gaṁga jasa bād̤haiṃ leī jobana lāga taraṃgaiṃ deī
kāma dhanuka sara dai bhai ṭhād̤hī bhāgeu biraha rahī jisu ḍād̤hī
pūṁchahiṃ sakhī sahelī hiradai dekhi anaṃda ājū badana tuva niramala kahāṁ uvā hai caṃda
aba lagi sakhī pavana hā tātā āju lāga mohi sītala gātā
mahi hulasai jasa pāvasa chāhāṁ tasa hulāsa upanā jiya māhāṁ
dasoṃ dāu kai gā jo dasaharā palaṭā soi nāṁuṁ lai maharā
aba jobana gaṃgā hoi bād̤hā auṭana ghaṭana māri saba kād̤hā
hariyara saba dekhauṃ saṃsārū nae cāra jānahuṁ avatārū
bhāgeu biraha karata jo ḍāhū bhā mukha caṃda chūṭi gā rāhū
lahakahiṃ naina bāṁha hiya khilā ko dahuṁ hitū āi caha milā
kahatahiṃ bāta sakhinha sauṃ tetakhana āvā bhāṁṭa rājā āi niyara bhā maṁdila bichāvahu pāṭa
sunatahi khana rājā kara nāūṁ bhā anaṃda saba ṭhāvaṁhi ṭhāūṁ
palaṭā kai purukhāratha rājā jasa asād̤ha āvai dara sājā
dekhi so chatra bhaī jaga chāhāṁ hasti megha onae jaga māhāṁ
saina pūri āe ghana ghorā rahasa cāu barisai cahuṁ orā
dharati saraga aba hoi merāvā bhariahi pokhari tāla talāvā
lahaki uṭhā saba bhumiyā nāmā ṭhāṁvahi ṭhāṁva dūba asa jāmā
dādura mora kokilā bole hate alopa jībha saba khole
bhai asavāra parathamai milai cale saba bhāi nadī aṭhāraha gaṃḍā milīṃ samuṁda kahaṁ jāi
bājata gājata rājā āvā nagara cahūṁ disi hoi badhāvā
bihaṁsi āi mātā kahaṁ milā janu rāmahi bheṃṭai kausilā
sāje maṃdila baṃdanavārā au bahu hoi maṃgalācārā
āvā padumāvati kai bevānū nāgamatī dhiki uṭhā so bhānū
janahuṁ chāṁha mahaṁ dhūpa dekhāī taisa jhāra lāgī jauṃ āī
sahi nahiṃ jāi sauti kai jhārā dosare maṃdila dīnha utārā
bhai ahāna cahu khaṃḍa bakhānī ratanaseni padumāvati ānī
puhūpa sugaṃdha saṃsāra mani rūpa bakhāni na jāi hema seta au gaura gājanā jagata bāta phiri āi
saba dina bājā dāna davāṁvāṁ bhai nisi nāgamatī pahaṁ āvā
nāgamatī mukha pheri baīṭhī sauṃha na karai purukha sauṃ ḍīṭhī
grīkhama jarata chāṁd̤i jo jāī pāvasa āva kavana mukha lāī
jabahiṃ jarai parabata bana lāge au tehi jhāra paṃkhi ud̤i bhāge
aba sākhā dekhia au chāhāṁ kavane rahasa pasāria bāhāṁ
kou nahiṃ thiraki baiṭha tehi ḍārā kou nahiṃ karai keli kuruārā
tūṁ jogī hoigā bairāgī hauṃ jari bhaī chāra tohi lāgī
kāha haṁsati tūṁ mosauṃ kie jo aura sauṃ nehu tohi mukha camakai bījurī mohi mukha barasai meṃhu
nāgamatī tūṁ pahili biyāhī kānha pirīti ḍahī jasi rāhī
bahute dinanha āvai jauṃ pīū dhani na milai dhani pāhana jīū
pāhana loha pod̤ha jaga doū sou milahiṃ mana saṁvari bichoū
bhalehi seta gaṃgā jala ḍīṭhā jauṁna jo syāma nīra ati mīṭhā
kāha bhaeu tana dina dasa ḍahā jauṃ barakhā sira ūpara ahā
kou kehi pāsa āsa kai herā dhani vaha darasa nirāsa na pherā
kaṃṭha lāi kai nāri manāī jarī jo beli sīṃci paluhāī
phare sahasa sākhā hoi dārivaṁ dākha jaṁbhīra sabaiṃ paṃkhi mili āi johāre lauṭi uhai bhai bhīra
jauṃ bhā meru bhaeu raṁga rātā nāgamatī haṁsi pūṁchī bātā
kahahu kaṃta jo bidesa lobhāne kasi dhani milī bhoga kasa māne
jauṃ padumāvati hai suṭhi lonī more rūpa ki sarabari honī
jahāṁ rādhikā acharinha māhāṁ caṃdrāvali sari pūjana chāhāṁ
bhaṁvara puruṣa asa rahai na rākhā tajai dākha mahuā rasa cākhā
taji nāgesari phūla sohāvā kaṁvala bisaiṃdhe sauṃ mana lāvā
jauṃ nahavāi bharia aragajā tabahu gayaṃda dhūri nahiṃ tajā
kāha kahauṃ hauṃ tosauṃ kichau na tore bhāu ihāṁ bāta mukha mosauṃ uhāṁ jīu ohi ṭhāṁu
kahī dukha kathā raini bihānī bhora bhaeu jahaṁ padumini rānī
bhāna dekha sasi badana malīnī kaṁvala naina rāte tana khīnī
raina nakhata gani kīnha bihānū bimala bhaī jasa dekhe bhānū
suruja haṁsā sasi roī ḍaphārā ṭūṭi āṁsu nakhatanha kai mārā
rahai na rākhe hoi nisāṁsī tahaṁvahi jāhi jahāṁ nisi bāsī
hauṃ kai nehu āni kuṁva melī sīṃcai lāga jhurānī belī
bhae vai naina rahaṁṭa kī gharī bharīṃ te ḍhārīṃ chūṁchīṃ bharīṃ
subhara sarovara haṃsa jala ghaṭatahi gaeu bichoi kaṁvala prīti nahiṃ pariharai sūkhi paṃka baru hoi
padumāvati tūṁ jīva parānā jiya teṃ jagata piyāra na ānā
tūṁ jasa kaṁvala basī hiya māhāṁ hauṃ hoi ali bedhā tohi pāhāṁ
mālati karī bhaṁvara jauṃ pāvā so taji āna phūla kita dhāvā
anu hauṃ siṃghala kai paduminī sari na pūja jambū nāginī
hauṃ sugandha niramali ujiyārī vaha bikha bharī ḍarāvani kārī
moreṃ bāsa bhaṁvara saṁga lāgahiṃ ohi dekheṃ mānusa ḍari bhāgahiṃ
hauṃ pūrukha kai citavauṃ ḍīṭhī jehiṃ ke jiyaṁ asi ahauṃ paīṭhī
ūṁce ṭhāṁva jo baiṭhai karai na nīcehaṁ saṃga jahāṁ so nāgini hiragai kāha kahia so aṃga
paluhī nāgamatī kai bārī sona phūla phūlī phulavārī
jāvaṁta paṃkhi ahe saba ḍahe te bahure bolata gahagahe
sārau suvā mahari kokilā rahasata āi papīhā milā
hārila sabada mahokha so āvā kāga korāhara karahiṃ sohāvā
bhoga berāsa kīnha aba pherā bāsahiṃ rahasahiṃ karahiṃ baserā
nācahiṃ paṃḍuka mora parevā niphala na jāi kāhu kai sevā
hoi uṁjiyāra baiṭhi jasi tapī khūsaṭa muhaṁ na dekhāvahiṃ chapī
nāgamatī saba sātha sahelīṃ apanī bārī māhaṁ phūla cunahiṃ phara cūrahiṃ rahasa koḍa sukha chāṁha
jāhī jūhī tehiṃ phulavārī dekhi rahasa sahi sakī na bārī
dūtinha bāta na hieṁ samānī padumāvati sauṃ kahā so ānī
nāgamatī phulavārī vārī bhaṁvara milā rasa karī saṁvārī
sakhī sātha saba rahasahiṃ kūdahīṃ au siṃgāra hāra janu gūṃdahiṃ
tahaṁ jo bikāvari tumha so laranā bakucuna kahauṃ lahauṃ jasa karanā
nāgamatī nāgesari rānī kaṁvala na āchai apanī bānī
jasa sevatī gulāla caṁbelī taisi eka jani uhau akelī
ati jo sudarasana kūjā taba sata baragahi joga milā bhaṁvara nāgesari seṃtī daiya dīnha sukha bhoga
suni padumāvati risa na nevārī sakhī sātha āī tehi bārī
duau sabati mili pāṭha baīṭhīṃ hiyaṁ birodha mukha bātaiṃ mīṭhīṃ
bārī disṭi suraṃga suṭhi āī haṁsi padumāvati bāta calāī
bārī suphala āhi tumha rānī hai lāī pai lāi na jānī
nāgesari au mālati jahāṁ sakhadarāu na cāhia tahāṁ
ahā jo madhukara kaṁvala pirītī lāgeu āi karīla kī rītī
jo aṁbilī bāṁko hiya māhāṁ tehi na bhāva nāṁraga kai chāhāṁ
pahileṃ phūla ki dahuṁ phara dekhia hieṁ bicāri āṁba hoi jehi ṭhāīṃ jāṁbu lāgi rahi āri
anu tumha kahī nīki yaha sobhā pai phula soi bhaṁvara jehi lobhā
sāṁvari jāṁbu kasturī covā āṁba jo ūṁca tau hiradai rovāṁ
tehi guna asa bhai jāṁbu piyārī lāī āni māṁjha kai bārī
jala bād̤hai ūbhai jo āī hiya bāṁkī aṁbalī sira nāī
so kasa parāī bārī dūkhī tajai pāni dhāvahi muṁha sūkhī
uṭhai āgi duī ḍāra abherā kaunu sātha tehiṃ bairī kerā
jo dekhī nāgesari bārī lāga marai saba suggā sārī
jehi tarivara jo bād̤hai rahai so apane ṭhāuṁ taji kesara au kuṃdahi jāuna para aṁbarāuṁ
tumha aṁbarāṁu līnha kā cūrī kāhe bhaī nīṃbi bikha mūrī
bhaī bairi kata kuṭila kaṭaiṃlī teṃdū kaitha cāhi bigasailī
nāraṁga dākha na tumharī bārī dekhi marahiṃ jahaṁ suggā sārī
au na sadāphara turuṁja jaṁbhīrā kaṭahara bad̤ahara laukī khīrā
kaṁvala ke hiya roṃvā tau kesari tehiṃ nahiṃ sari pūjai nāgesari
jahaṁ kesari nahiṃ ubarai pūṁchī bara pākari kā bolahiṃ chūṁchīṃ
jo phara dekhia soia phīkā tākara kāha sarāhia nīkā
rahu apanī taiṃ bārī moṃ sauṃ jūjhu na bāṁjha mālati upama ki pūjai bana kara khūjhā khājha
kaṁvala so kavana supārī roṭhā jehi ke hiyaṁ sahasa dui koṭhā
rahai na jhāṁpe āpana gaṭā sakati ughela cāha paragaṭā
kaṁvala patra dārivaṁ tori colī dekhasi sūra desi haṁsi kholī
ūpara rātā bhītara piyarā jārauṃ vahai haradi asa hiyarā
ihāṁ bhaṁvara mukha bātanha lāvasi uhāṁ suruja haṁsi haṁsi tehi rāvasi
saba nisi tapi tapi marasi piyāsī bhora bhaeṁ pāvasi piya bāsī
sejavāṁ roi roi jala nisi bharasī tūṁ mosauṃ kā sarabari karasī
suruja kirina tohi rāvai saravari lahari na pūja karama bihūna e dūnau kou re dhobi kou bhūṁja
anu hauṃ kaṁvala suruja kai jorī jauṃ piya āpana tau kā corī
hauṃ ohi āpana darapana lekhauṃ karauṃ siṃgāra bhora uṭhi dekhauṃ
mora bigāsa ohika paragāsū tūṁ jari marasi nihāri akāsū
hauṃ ohi sauṃ vaha mo sauṃ rātā timira bilāi hota parabhātā
kaṁvala ke hiradai maṁha jauṃ gaṭā harihara hāra kīnha kā ghaṭā
jākara devasa tāhi pai bhāvā kāri raini kata dekhai pāvā
tūṁ uṁbarī jehiṃ bhītara māṁkhā cāṁṭihi uṭhe marana kai pāṁkhā
dhobina dhovai bikha harai aṃbrita sauṃ sari pāva jehi nāgini ḍasu so marai lahari suruja kai āva
jauṃ kaṭahara bad̤ahara tau bad̤erī tohi asa nāhiṃ jo kokā berī
syāmi jānu mora turuṁja jaṁbhīrā karuī nīṃbi tau chāṁha gaṁbhīrā
nariyara dākha ohi kahaṁ rākhauṃ gali gali jāuṁ na sautahiṃ bhākhauṃ
tore kaheṃ hoi mora kāhā phara binu birikha koi ḍhela na bāhā
navai sadā phara so nita pharaī dārivaṁ dekhi phāṭi hiya maraī
jaiphara laiṃga supārī hārā mirici hoi jo sahai na pārā
hauṃ so pāna raṁga pūja na koū biraha jo jarai cūna jāri hoū
lājanha būd̤i marasi nahiṃ ūbhi uṭhāvasi māṁtha hauṃ rānī piu rājā to kaha jogī nātha
hau paduminī mānasara kevā bhaṁvara marāla karahi niti sevā
pūjā joga daiṃya hauṃ gad̤hī muni mahesa ke māṁtheṃ cad̤hī
jānai jagata kaṁvala kai karī tohi asi nāhiṃ nāgina bikhabharī
tūṁ saba lesi jagata ke nāgā koili bhaisi na chāṁd̤asi kāgā
tūṁ bhuṁjaili hauṃ haṃsini gorī mohi tohi moṃti poti kai jorī
kaṃcama karī ratana naga banā jahāṁ padāratha soha na panā
tūṁ re rāhū hauṃ sasi ujiyārī dinahi ki pūjai nisi aṁdhiyārī
ṭhād̤hi hosi jehi ṭhāīṃ masi lāgai tehi ṭhāūṁ tehi ḍara rāṁdha na baiṭhauṃ jani sāṁvari hoi jāuṁ
phūlu na kavala bhāna ke ueṁ maila pāni hoihi jari chueṁ
bhaṁvara phirahiṃ tore naināhāṁ lubudha bisāṁidhi saba tohi pāhāṁ
maṃcha kaccha dādura tohi pāsā baga paṃkhī nisi bāsara bāsā
jo jo paṃkhi pāsa tohi gae pānī mahaṁ so bisāṁidhi bhae
sahasa bāra jauṃ dhovau koī tabahūṁ bisāṁidhi jāi na dhoī
jauṃ ujiyāra cāṁda hoi uī badana kalaṃka ḍovaṁ kai chuī
au mohi tohi nisi dina kara bīcū rāhu ke hātha cāṁda kai mīcū
kāha kahauṃ ohi piya kahaṁ mohiṃ para dharesi aṁgāra tehi ke khela bharoseṃ tuiṁ jītā mori hāra
tora akelā jīteuṁ hārū maiṃ jītā jaga kera siṃgārū
badana jīteuṁ jo sasi ujiyārī benī jīteuṁ bhuaṃgini kārī
loyana jīteuṁ mriga ke nainā kaṃṭha jīteuṁ kokilā ke bainā
bhaiṃha jīteuṁ arjuna dhanudhārī gīvaṁ jīteūṁ taṁvacūri puchārī
nāsika jīteuṁ puhupa tila sūvā sūka jīteuṁ besari hoi uvā
damini jīteuṁ dasana camakāhīṃ adhara raṃga rabi jīteuṁ sabāhīṃ
kehari jīta laṃka maiṃ līnhā jīta marāla cāla oi dīnhā
puhupa bāsa malayāgiri jīteuṁ parimala aṃga basāi tūṁ nāgina mori āsā lubudhī marasi ki hirakauṃ jāi
kā tohi garaba siṃgāra parāeṁ abahīṃ lehi lūsi saba ṭhāeṁ
hauṃ sāṁvari saloni subha nainā seta cīra mukha cātrika bainā
nāsika kharaga phūla dhuvatārā bhauhaiṃ dhanuka gaṁgana ko pārā
hīrā dasana seta au syāmā chapai bijju jauṃ bihaṁsai rāmā
bidruma adhara raṃga rasa rāte jūd̤a amīṃ asa rabi parabhāte
cāla gayaṃda garaba ati bharī bisā laṃka nāgesari karī
sāṁvari jahāṁ loni suṭhi nīkī kā gorī sarabari kara phīkī
puhupa bāsa hauṃ pavana adhārī kaṁvala mora tarahela jaba cāhauṃ dhari kesa onāvauṃ tora marana mora khela
padumāvati suna utara na sahī nāgamatī nāgina jimi gahī
oiṁ ohi kahaṁ oiṁ ohi kahaṁ gahā gahā gahina tasa jāi na kahā
duau navala bhara jobana gājīṃ acharīṃ jānu akhāreṃ bājīṃ
bhā bāṁhani bāṁhani sauṃ jorā hiyā hiyā soṃ bāga na morā
kuca sauṃ kuca jauṃ sauheṃ āne navahiṃ na nāe ṭūṭahiṃ tāne
kuṃbha sthala jeuṁ gaja maimaṃtā dūnau alhara bhire caudaṃtā
deva loka dekhata mue ṭhād̤he lāge bāna hiyaṁ jāhiṃ na kād̤he
jānahuṁ dīnha ṭhaga lād̤ū dekhi āi tasa mīṃcu rahā na koi dharahariyā karai jo duhuṁ mahaṁ bīcu
pavana sravana rājā ke lāgā larahiṃ duau padumāvati nāgā
dūau sama sāṁvari au gorī marahiṃ to kahaṁ pāvasi asi jorī
cali rājā āvā tehi bārīṃ jarata bujhāīṃ dūnau nārīṃ
eka bāra jinha piu mana būjhā kāhe kauṃ dosare sauṃ jūjhā
aisa gyāna mana jāna na koī kabahūṁ rāti kabahūṁ dina hoī
dhūpa chāṁha dui piya ke raṃgā dūnauṃ milī rahahu eka saṃgā
jūjhaba chāṁd̤ahu būjhahu doū seva karahu sevāṁ kachu hoū
tumha gaṃgā jamunā dui nārī likhā muhammada joga seva karahu mili dūnahuṁ au mānahu sukha bhoga
rāghau cetani cetani mahā āi oraṁgi rājā ke rahā
cita ciṃtā jānai bahu bheū kabi biyāsa paṃḍita sahadeū
baranī āi rāja kai kathā siṃghala kabi piṃgala saba mathā
kavi ohi sunata sīsa pai dhunā sravana soṃ nāda beda kabi sunā
disṭi so dharma paṃtha jehi sūjhā gyāna so paramāratha mana būjhā
joga so rahai samādhi samānā bhoga so gunī kera guna jānā
bīra so risa māraiṃ mana gahā soi siṃgāra pāṁca bhala kahā
beda bheda jasa bararuci cita ciṃtā tasa ceta rājā bhoja caturdasa bidyā bhā cetana sauṃ heta
gharī aceta hoi jauṃ āī cetana kara puni ceta bhulāī
bhā dina eka amāvasa soī rājaiṃ kahā duija kaba hoī
rāghau ke mukha nikasā ājū paṁḍitanha kahā kālhi bad̤a rājū
rājaiṃ duhūṁ disā phira dekhā ko paṃḍita bāura ko sarekhā
paija ṭeki taba paṁḍitanha bolā jhūṭhā veda bacana jauṃ ḍolā
rāghau karata jākhinī pūjā cahata so rūpa dekhāvata dūjā
tehi bara bhae paija kai kahā jhūṭha hoī so desa na rahā
rāghau pūjā jākhinī duija dekhāvā sāṁjha paṃtha garaṃtha na je calahiṃ te bhūlahiṃ bana māṁjha
paṃḍita kahahiṃ hama parā na dhokhā yaha so agasti samuṁda jeiṁ sokhā
so dina gaeu sāṁjha bhau dūjī dekhia dūji gharī vaha pūjī
paṃḍitanha rājahiṃ dīnha asīsā aba kasiai kaṃcana au sīsā
jauṃ vaha dūji kālinha kai hotī āju tīji dekhiati tasi jotī
rāghau kālhi disṭi baṁdha khelā sabhā mohi ceṭaka sira melā
ehi kara gurū camārina lonā sikhā kāṁvarū pād̤hita ṭonā
dūji amāvasa mahaṁ jo dekhāvai eka dina rāhu cāṁda kahaṁ lāvai
rāja bāra asa gunī na cāhia jehi ṭonā kara khoja ehi chaṃda ṭhagabidyā ḍahaṁkā rājā bhoja
rāghau baina jo kaṃcana rekhā kaseṃ bāna pītara asa dekhā
agyāṁ bhaī risāna naresū mārauṃ kāha nisārauṃ desū
taba cetana cita ciṃtā gājā paṃḍita so jo veda mati sājā
kabi so pema taṃta kabirājā jhūṃṭha sāca jehi kahata na sājā
khoṭa ratana sevā phaṭikarā kahaṁ khara ratana jo dārida harā
cahai lacchi bāura kabi soi jehi surasatī lacchi kita hoī
kabitā saṁga dārida mati bhaṃgī kāṃṭai kuṭila puhupa ke saṃgī
kabitā celā bidhi guru sīpa sevātī buṃda tehi mānusa kai āsa kā jo marajiyā samuṃda
yaha re bāta padumāvati sunī calā nisari kai rāghau gunī
kai giyāna dhani agama bicārā bhala na kīnha asa gunī nisārā
jeiṁ jākhinī pūji sasi kād̤hī suruja ke ṭhāuṁ karai puni ṭhād̤hī
kabi kai jībha kharaga hiravānī eka disi āga dosara disi pānī
jani ajaguta kād̤hai mukha bhoreṃ jasa bahuteṃ apajasa hoi thoreṃ
rāghau cetani begi haṁkārā suruja garaha bhā lehu utārā
bāṁbhana jahāṁ dakkhinā pāvā saraga jāi jauṃ hoi bolāvā
āvā rāghau cetani dhaurāhara ke pāsa aisa na jānai hiradaiṃ bijurī basai akāsa
padumāvati so jharokheṃ āī nihakalaṃka jasi sasi dekharāī
tetakhana rāghau dīnha asīsā janahuṁ cakora caṃda mukha dīsā
pahireṃ sasi nakhatanha kai mārā dharatī saraga bhaeu ujiyārā
au pahireṃ kara kaṃgana jorī lahai so eka eka naga nava korī
kaṃgana kād̤hi so eka aḍārā kād̤hata hāra ṭūṭi gau mārā
jānahuṁ cāṁda ṭūṭa lai tārā chūṭeu saraga kāla kara dhārā
jānahuṁ suruja ṭūṭa lai karā parā cauṃdhi cita cetani harā
parā āi bhuiṁ kaṃgana jagata bhaeu ujiyāra rāghau mārā bījurī bisaṁbhara kachu na saṁbhāra
padumāvati haṁsi dīnha jharokhā aba to gunī marai moha dokhā
sakhīṃ sarekhīṃ dekhahiṃ dhāī cetana aceta parā kehi ghāī
cetana parā na ekau cetū sabanhi kahā ehi lāga paretū
koi kaha kāṁpa āhi sanipātū koī kaha āhi miragiyā bātū
koi kaha lāga pavana kara jholā kaisehuṁ samujhi na rāghau bolā
puni uṭhāri baisārinhi chāhāṁ pūṁchahi kauni pīra jiya māhāṁ
dahuṁ kāhū ke darasana harā kai ehi dhūta bhūta chaṁda charā
kai tohi dīnha kāhu kichu kai re ḍasā tūṁ sāṁpa kahu saceta hoi cetana deha tori kasa kāṁpa
bhaeu ceta cetana taba jāgā bakata na āva ṭakaṭakā lāgā
puni jauṃ bolā budhi mati khovā naina jharokhā lāeṁ rovā
bāura bahira sīsa pai dhunā āpa na kahai parāe na sunā
janahuṁ lāī kāhuṁ ṭhagaurī khina pukāra khina bāṁdhai paurī
hauṃ re ṭhagā ehi citaura māhāṁ kāsauṃ kahauṃ jāuṁ kehi pāṁhā
yaha rājā suṭhi bad̤a hatyārā jeiṁ asa ṭhaga rākhā ujiyārā
nā koi baraja na lāga gohārī asa ehi nagara hoi baṭavārī
disṭi die ṭhagalāḍū alaka phāṁsa para gīṃva jahāṁ bhikhāri na bāṁcahi tahāṁ bāṁca ko jīva
kata dhaurāhara āi jharokheṃ lai gai jīva dakkhinā dhokheṃ
saraga sūra sasi karai aṁjorī tehi teṃ adhika deuṁ kehi jorī
sasi sūrahi jauṃ hoti yaha jotī dina bhā rahata raini nahiṃ hotī
so haṁkāri mohi kaṃgana dīnhā disṭi na parai jīva hari līnhā
naina bhikhāri ḍhīṭha sata chāṁd̤e lāge tahāṁ bāna bikhu gād̤e
nainahiṃ naina jo bedhi samāne sīsa dhunahiṃ nahiṃ nisarahiṃ tāne
navahiṃ na nāeṁ nilaja bhikhārī tabahuṁ na rahahiṃ lāgi mukha kārī
kata karamukhe naina bhae jīva harā jehi bāṭa saravara nīra vichoha jeuṁ taraki taraki hiya phāṭa
sakhinha kahā cetani bisaṁbharā hieṁ cetu jiya jāsi na marā
jauṃ koī pāvai āpana māṁgā nā koi marai na kāhū khāṁgā
vaha padumāvati āhi anūpā barani na jāi kāhu ke rūpā
jeiṁ cīnhā so guputa cali gaeū paragaṭa kāha jīva binu bhaeū
tumha asa bahuta bimohita bhae dhuni dhuni sīsa jīva dai gae
bahutanha dīnha nāi kai gīvā utaru na dei māra pai jīvāṁ
tūṁ puni maraba hoba jari bhūī abahuṁ ughelu kāna kai rūī
koī māṁgi marai nahiṃ pāvai koi binu māṁgā pāu tūṁ cetani aurahi samujhāvahi dahuṁ tohi ko samujhāu
bhaeu ceta cita cetani cetā bahuri na āi sahauṃ dukha etā
rovana āi pare hama jahāṁ rovata cale kavana sukha tahāṁ
jahaṁvāṁ raheṃ sāṁsau jiya kerā kaunu rahina maku calaiṃ saberā
aba yaha bhīkha tahāṁ hoī māṁgau teta dei jaga jarami na khāṁgauṃ
auṁ asa kaṃganu pāvauṃ dūjī dārida harai iṃcha mana pūjī
ḍhīlī nagara ādi turakānū sāhi alāudīna sulatānū
sona jarai jehi kī ṭakasārā bāraha bānī parahiṃ dinārā
tahāṁ jāi yaha kaṁvala abhāsau jahāṁ alāuddīna suni kai cad̤hai bhānu hoi ratana hoi jala mīna
rāghau cetana kīnha payānā ḍhīlī nagara jāi niyarānā
jāi sāhi ke bāra pahūṁcā dekhā rāja jagata para ūṁcā
chatisa lākha oraganha asavārā bīsa sahasa hastī darabārā
jāṁvata tapai jagata mahaṁ bhānū tāṁvata rāja karai sulatānū
cahūṁ khaṃḍa ke rājā āvahiṃ hoi asa marda johāri na pāvahiṃ
mana tivāna kai rāghau jhūrā nahiṃ ubāru jiya kādara pūrā
jahāṁ jhurāhiṃ diheṃ sira chātā tahāṁ hamāra ko cālai bātā
aradha uradha nahiṃ sūjhai lākhanha umarā mīra aba khura kheha jāba mili āi pare tehi bhīra
pātasāhi saba jānā būjhā saraga patāra raini dina sūjhā
jauṃ rājā asa sajaga na hoī kākara rāja kahāṁ kara koī
jagata bhāra vahi eka saṁbhārā tau thira rahai sakala saṃsārā
au asa ohika siṃghāsana ūṁcā saba kāhū para disṭi pahūṁcā
saba dina rāja kāja sukha bhogī raini phirai ghara ghara hoi jogī
rāṁva rāṁka saba jāvaṁta jātī saba kī cāha lei dina rātī
paṃthī paradesī jeta āvahiṃ saba kī bāta dūta pahuṁcāvahiṃ
yahu re bāta tahaṁ pahuṁcī sadā chatra sukha chāṁha bāṁbhana eka bāra hai kaṁgana jarāū bāṁha
mayā sāhi mana sunata bhikhārī paradesī kahaṁ pūṁchu hakārī
hama puni hai jānā paradesā kaunu paṃtha gavanaba kehi bhesā
ḍhīlī rāja ciṃta mana gād̤hī yaha jaga jaisa dūdha mahaṁ sād̤hī
saiṃti birori chāchi kai pherā mathi ghiu līnha mahiu kehi kerā
ehi ḍhīlī kata hoi hoi gae kai kai garaba chāra saba bhae
tehi ḍhīlī kā rahī ḍhilāī sāḍhī gāḍhi ḍhīli jaba tāīṃ
rāvana laṃka jāri saba tāpā rahā na jobana au tarunāpā
bhīkhi bhikhārihi dījiai kā bāṁbhanu kā bhāṁṭa agyāṁ bhaī haṁkāraha dharatī dharai lilāṭa
rāghau cetani huta jo nirāsā tetakhana begi bolāvā pāsā
sīsa nāi kai dīnha asīsā camakata nagu kaṃganu kara dīsā
agyāṁ bhaī so rāghau pāhāṁ tūṁ maṃgana kaṃgana kā bāhāṁ
rāghau bahuri sīsa bhuiṁ dharā juga juga rāja bhāna kai karā
padumini siṃghala dīpa kī rānī ratanaseni citaura gad̤ha ānī
kaṁvala na sari pūjai tehi bāsāṁ rūpa na pūjai caṃda akāsāṁ
jahāṁ kaṁvala sasi sūra na pūjā kehi sari deuṁ auru ko pūjā
so rānī saṃsāra mani dakhinā kaṃgana dīnha āchari rūpa dekhāi kai dhari gahaneṃ jiu līnha
suni kai utara sāha mana haṁsā jānahuṁ bīja camaki paragasā
kāṁca joga jahaṁ kaṃcana pāvā maṃgana tehi sumeru caḍhāvā
nāuṁ bhikhāri jībha mukha bāṁcī abahuṁ saṁbhāru bāta kahu sāṁcī
kahaṁ asi nāri jagata uparāhīṃ jehi kī sarisa sūra sasi nāhīṃ
jauṃ padumini tau maṃdira moreṃ sātau dīpa jahāṁ kara joreṃ
sapta dīpa mahaṁ cuni cuni ānī so moreṃ soraha sau rānī
jauṃ unha mahaṁ dekhasi eka dāsī dekhi lona hoi lona berāsī
cahūṁ khaṃḍa hauṃ cakkavai jasa ravi tavai akāsa jauṃ padumini tau maṃdila moreṃ āchari tau kabilāsa
tumha bad̤a rāja chatrapati bhārī anu bāṁbhana hauṃ āhi bhikhārī
cārihuṁ khaṃḍa bhīkha kahaṁ bājā udai asta tumha aisa na rājā
dharama rāja au sata kuli māhāṁ jhūṭha jo kahai jībha kehi pāhāṁ
kichu jo cāri saba kichu uparāhīṃ so ehi jaṃbu dīpa mahaṁ nāhīṃ
padumini aṃbrita haṃsa sadūrū siṃghala dīpa so bhalehaṁ aṁkūrū
sātau dīpa dekhi hauṃ āvā taba rāghau cetani kahavāvā
agyāṁ hoi na rākhauṃ dhokhā kahauṃ so saba nārinhaguna dokhā
ihāṁ hastinī siṃghanī au citrini banabāsa kahāṁ paduminī paduma sari bhaṁvara phirahiṃ cahuṁ pāsa
pahileṃ kahauṃ hastinī nārī hastī kai parakīrati sārī
kara au pāya subhara giyaṁ choṭī ura kai khīni laṃka kai moṃṭī
kuṃbhasthala gaja maimaṁta āhīṃ gavana gayaṃda ḍhāla janu bāhīṃ
disṭi na āvai āpana pīū purukha parāeṁ ūpara jīū
bhojana bahuta bahuta rati cāū achavāī soṃ thora subhāū
mada jasa maṃda basāi paserū au bisavāsa dhareṃ jasa deū
ḍara au lāja na ekau hieṁ rahai jo rākheṃ āṁkusa dieṁ
gaja gati calai cahūṁ disi herati lāi jagata kahaṁ cokha vaha hastinī nāri pahicānia saba hastiha guna dokha
dosareṃ kahauṃ siṃghanī nārī karai bahuta bala alapa ahārī
ura ati subhara khīna ati laṃkā garaba bharī mana dharai na saṃkā
bahuta rosa cāhai piya hanā āgeṃ ghāli na kāhūṁ ganā
apanai alaṃkāra ohi bhāvā dekhi na sakai siṃgāra parāvā
moṃṭa māṁsu ruci bhojana tāsū au mukha āva biṃsāidhi bāsū
siṃgha kai cāla calai ḍaga ḍhīlī rovāṁ bahuta hohi duhuṁ phīlī
disṭi tarāhīṃ hera na āgeṃ janu mathavāha rahai sira lāgeṃ
sejavāṁ milata syāmihi lāvai ura nakha bāna je guna sabai siṃgha ke so siṃghini sulatāna
tīsari kahauṃ citrinī nārī mahā catura rasa pema piyārī
rūpa sarūpa siṃgāra savāī āchari jasi nāgari achavāī
roṣa na jānai haṁsatā mukhī jahaṁ asi nāri purukha so sukhī
apane piya kai jānai pūjā eka purukha taji jāna na dūjā
caṃda badana raṁga kumudini gorī cāla sohāi haṃsa kai jorī
khīra khāṁḍa kichu alapa ahārū pāna phūla sauṃ bahuta piyārū
padumini cāhi ghāṭi dui karā aura sabai ohi guna niramarā
citrina jaisa kamoda raṁṃga āva na bāsanā aṃga padumini saba cadana asa bhaṁvara phirahiṃ tinha saṃga
cautheṃ kahauṃ paduminī nārī paduma gaṃdha so daiya saṁvārī
padumini jāti paduma raṁga ohīṃ paduma bāsa madhukara saṁga hohīṃ
nā suṭhi lāṁbī nā suṭhi choṭī nā suṭhi pātari nā suṭhi moṃṭī
soraha karā aṃga hoi banī vaha sulatāna paduminī ganī
dīragha cāri cāri lahu soī subhara cāri cāri khīna jo hoī
au sasi badana raṃga saba mohā cāla marāla calata gati sohā
khīra na sahai adhika sukuvārā pāna phūla ke rahai adhārā
soraha karā saṁpūrana au sorahau siṃgāra aba tehi bhāṁti barana guna jasa baranai saṃsāra
prathama kesa dīragha sira hohīṃ au dīragha aṃgurī kara sohīṃ
dīragha naina tikkha tinha dekhā dīragha gīvaṁ kaṃṭha tiri rekhā
puni laghu dasana hohiṃ jasa hīrā au laghu kuca jasa utaṁga jaṁbhīrā
laghū lilāṭa duija paragāsū au nābhī laghu caṃdana bāsū
nāsika khīna kharaga kai dhārā khīna laṃka jehi kehari hārā
khīna peṭa jānahuṁ nahiṃ āṁtā khīna adhara bidruma raṃga rātā
subhara kapola dehiṃ mukha sobhā subhara nitaṃba dekhi mani lobhā
subhara banī bhuaḍaṃḍa kalāī subhara jāṁgha gaja cāli ye sorahau siṃgāra barani ke karahiṃ devatā lāli
yaha jo padumini citaura ānī kuṃdana kayā duvādasa bānī
kuṃdana kanaka na gaṃdha na bāsā vaha sugaṃdha janu kaṁvala bigāsā
kuṃdana kanaka kaṭhora so aṃgā vaha kovaṁli raṁga puhupa suraṃgā
ohi chui pavana birikhi jehi lāgā soi malayāgiri bhaeu sabhāgā
kāha na mūṁṭhi bharī ohi khehī asi mūrati kai daiyaṁ urehī
sabai citera citra kai hāre ohika citra koi karai na pāre
kayā kapūra hād̤a janu moṃtī tehi teṃ adhika dīnha bidhi jotī
sūraja krāṃti karā jasi niramala nīra sarīra sauhaṁ nirakhi nahiṃ jāi nihārī nainanha āvai nīra
kata hauṃ ahā kāla kara kād̤hā jāi dhaurāhara tara bhau ṭhād̤hā
kata vaha āi jharokheṃ jhāṁkī naina kuraṃgini citavana bāṁkī
bihaṁsī sasi taraī janu parīṃ kai so raini chūṭī phulajharīṃ
camaki bīja jasa bhādauṃ rainī jagata disṭi bhari rahī ud̤ainī
kāma kaṭākha disṭi bikha basā nāgini alaka palaka mahaṁ ḍasā
bhauhaṁ dhanuka tila kājara ṭod̤ī vaha bhai dhānuka hauṃ hiyaṁ od̤ī
māri calī maratahi maiṃ haṁsā pācheṃ nāga ahā oiṁ ḍasā
pācheṃ ghāli kāla so rākhā maṃtra na gāruri koi jahāṁ maṁjūra pīṭhi oiṁ dīnhe kāsuṁ pukārauṃ roi
benī chori jhāru jauṃ kesā raini hoī jaga dīpaka lesā
sira huti sohari parahiṃ bhuiṁ bārā sagare desa hoi aṁdhiyārā
jānahuṁ loṭahiṃ cad̤he bhuvaṃgā bedhe bāsa malaigiri saṃgā
sagabagāhiṃ bikha bhare bisāre lahariāhiṃ lahakahiṃ ati kāre
lurahiṃ murahiṃ mānahiṃ janu kelī nāga cad̤hā mālati kī belī
laharai dei jānahuṁ kāliṃdī phira phira bhaṁvara bhae cita phaṃdī
cavaṁra ḍharata āchahiṃ cahuṁ pāsā bhavaṁra na ud̤ahiṃ jo lubudhe bāsā
hoi aṃdhiyāra bīju khana laukai jabahiṃ cīra gahi jhāṁpu kesa kāla oi kata maiṃ dekhe saṁvari saṁvari jiya kāṁpu
kanaka māṁga jo seṃdura rekhā janu basaṃta rātā jaga dekhā
kai patrāvali pāṭī pārī au raci citra vicitra saṁvārī
bhaeu ureha puhupa saba nāmā janu baga bagari rahe ghana syāmā
jamuṁnā māṁjha surasatī māṁgā duhuṁ disi citra taraṃgahi gāṁgā
seṃdura rekha so ūpara rātī bīra bahūṭinha kī janu pāṁtī
bali devatā bhae dekhi seṃdūrū pūjai māṁga bhora uṭhi sūrū
bhora sāṁjha ravi hoi jo rātā ohīṃ so seṃdura rātā gātā
benī kārī puhupa lai nikasī jamunā āi pūjā iṃdra anaṃda so seṃdura sīsa cad̤hāi
duija lilāṭa adhika mani karā saṁkara dekhi māṁtha bhuiṁ dharā
ehi niti duija jagata mahaṁ dīsā jagata jauhārai dei asīsā
sasi hoi chapī na sarabari chājai hoi jo amāvasa chapi mana lājai
tilaka saṁvāri jo cūnī racī duija mahaṁ jānahuṁ kacapacī
sasi para karavata sārā rāhū nakhatanha bharā dīnha para dāhū
pārasa joti lilāṭahi otī disṭi jo karai hoī tehi jotī
sirī jo ratana māṁga vaisārā jānahuṁ gaṁgana ṭūṭa nisi tārā
sasi au sūra jo niramala tehi lilāṭa kī opa nisi dina calahiṃ na sarabari pāvahiṃ tapi tapi hohiṃ alopa
bhaiṃhaiṃ syāma dhanuka janu cad̤hā bejha karai mānusa kahaṁ gad̤hā
cāṁda ki mūṁṭhi dhanuka tahaṁ tānā kājara panaca baruni bikha bānā
jāsahuṁ phera chohāi na māre girivara ṭarahiṃ so bhauhaṁnha ṭāre
setu baṃdha jeiṁ dhanuka biḍārā uhau dhanuka bhauhaṁnha sauṃ hārā
hārā dhanuka jo bedhā rāhū auru dhanuka koi ganai na kāhū
kata so dhanuka maiṃ bhauhaṁnhi dekhā lāga bāna teta āva na lekhā
teta bānanha jhāṁjhara bhā hiyā jehi asa māra so kaiseṃ jiyā
sota sota tana bedhā rovaṁ rovaṁ saba deha nasa nasa mahaṁ bhai sālahiṃ hād̤a hād̤a bhae beha
naina catura vai rūpa citere kaṁvala patra para madhukara ghere
samuṁda taraṃga uṭhahi janu rāte ḍolahiṃ tasa ghūmahiṃ janu māṁte
sarada canda mahaṁ khaṃjana jorī phiri phiri larahiṃ ahora bahorī
capala bilola ḍola raha lāgī thira na rahahiṃ caṃcala bairāgī
nirakhi aghāhiṃ na hatyā hateṃ phiri phiri sravananhi lagahiṃ mateṃ
aṃga seta mukha syāma jo ohīṃ tiricha calahiṃ khina sūdha na hohīṃ
sura nara gaṃghrapa lāli karāhīṃ ulaṭe calahiṃ saraga kahaṁ jāhīṃ
asa vai naina cakra dui bhavaṁra samuṁda ulathāhiṃ janu jiu ghāli hiḍoraiṃ lai āvahiṃ lai jāhiṃ
nāsika kharaga hare dhani kīrū joga siṃgāra jita au bīrū
sasi mukha sauhaṁ kharaga gahi rāmā rāvana sauṃ cāhai saṃgrāmā
duhūṃ samuṃdra racā jenhaṁ bīrū seta baṃdha bāṁdheu nala nīrū
tilaka puhupa asa nāsika tāsū au sugaṃdha dīnheu bidhi bāsū
karaka phūla pahireṃ ujiyārā jānu sarada sasi sohila tārā
sohila cāhi phūla vaha ūṁcā dhāvahiṃ nakhata na jāi pahūṁcā
na janaiṃ phūla vaha gad̤hā bigasi phūla saba cāhahiṃ cad̤hā
asa vaha phūla bāsa kara ākara bhā nāsika sanamaṃdha jeta phūla ohi phūlahiṃ hirage te saba bhae sugaṃdha
adhara suraṃga pāna asa khīne rāteṃ raṃga amia rasa bhīne
āchahiṃ bhīja taṁbora soṃ rāteṃ janu gulāla dīsahiṃ vihaṁsāte
mānika adhara dasana naga herā baina rasāla khāṁḍa maku merā
kād̤he adhara ḍābha sauṃ cīrī ruhira cuvaiṃ jauṃ khaṃḍahi bīrī
dhāre rasahiṃ rasahiṃ rasa gīle rakata bhare vai suraṃga raṁgīle
janu parabhāta rāta rabi rekhā bigase badana kavaṁla janu dekhā
alaka bhuvaṃgini adharanha rākhā gahai jo nāgini so rasa cākhā
adhara dharahiṃ rasa pema kā alaka bhuaṃgini bīca taba aṃbrita rasa pāu piu ohi nāgini gahi khīṃcu
dasana syāma pānanha raṁga pāke vihaṁsata kavaṁla bhaṁvara asa tāke
camatakāra mukha bhītara hoī jasa dārivaṁ au syāma makoī
camakai cauka bihaṁsu jauṃ nārī bīja camaka jasa nisi aṁdhiyārī
seta syāma asa camakai ḍīṭhī syāma hīra dūhuṁ pāṁti baīṭhī
keiṁ so gad̤he asa dasana amolā māraiṃ bīja bihaṁsi jauṃ bolā
ratana bhīja raṁga masi bhai syāmā ohī chāja padāratha nāmā
kata vaha darasa dekhi raṁga bhīne lai gau joti naina bhau khīne
dasana joti hoi naina paṁtha hiradai māṁjha baīṭhi paragaṭa jaga aṁdhiyāra janu guputa ohi pai ḍīṭhi
rasanā sunahu jo kaha rasa bātā kokila baina sunata mana rātā
aṃbrita koṃpa jībha janu lāī pāna phūla asi bāta miṭhāī
cātrika baina sunata hoi sāṁtī sunai so parai pema mada māṁtī
bīrau sūkha pāva jasa nīrū sunata baina tasa paluha sarīrū
bola sevāti buṃda jeṃu parahīṃ sravana sīpa mukha moṃtī bharahīṃ
dhani vaha baina jo prāna adhārū bhūkhe sravanani dehiṃ ahārū
onha bainanha kai kāhi na āsā mohahiṃ miriga bihaṁsi bhari svāṁsā
kaṃṭha sāradā mohahiṃ jībha surasatī kāha iṃdra caṃdra rabi devatā sabai jagata mukha cāha
sravana sunahu jo kuṃdana sīpī pahireṃ kuṃḍala siṃghala dīpī
cāṁda suruja duhuṁ disi camakāhīṃ nakhatanha bhare nirakhi nahiṃ jāhīṃ
khina khina karahiṃ bijju asa kāṁpe aṃbara megha mahaṁ rahahiṃ nahiṃ jhāṁpe
sūka sanīcara duhuṁ disi mateṃ hohiṃ nirāra na sravananhi huteṃ
kāṁpata rahahiṃ bola jauṃ bainā sravananhi janu lāgahiṃ phiri nainā
jo jo bāta sakhinha sauṃ sunā duhuṁ disi karahiṃ sīsa vai dhunā
khūṁṭa duhūṁ dhuva taraīṃ khūṁṭīṃ jānahuṁ parahiṃ kacapacīṃ ṭūṭī
beda purāna graṃtha jata sabai sunai sikhi līnha nāda binoda rāga rasa biṃduka avana ohi bidhi dīnha
kaṁvala kapola ohi asa chāje aura na kāhu daiyaṁ asa sāje
puhupa paṃka rasa amia saṁvāre suraṃga geṃdu nāraṁga ratanāre
puni kapola bāeṁ tila parā so tila biraha cinigi kai karā
jo tila dekha jāi ḍahi soī bāīṃ disṭi kāhu jani hoī
jānahuṁ bhaṁvara paduma para ṭūṭā jīu dīnha au diehuṁ na chūṭā
dekhata tila nainanha gā gād̤ī auru na sūjhaiṃ so tila chāṁd̤ī
tehi para alaka maṃjarī ḍolā chuai so nāgini suraṁga kapolā
ra[yā karai maṁjūra ohi hiradaiṃ ūpara loṭa kehi juguti koi chui sakaiṃ dui parabata kī oṭa
gīvaṁ maṃjūra keri janu ṭhād̤hī kuṃdai pheri kuṁderaiṃ kād̤hī
dhanya gīvaṁ kā baranauṃ karā bāṁka turaṃga jānu gahi dharā
ghurata parevā gīvaṁ uṁcāvā cahai bola tavaṁcūra sunāvā
gīvaṁ surāhī kai asi bhaī amiya piyālā kārana naī
puni tihi ṭhāuṁ parī tiri rekhā naina ṭhāṁva jiu hoi so dekhā
sūruja krāṃti karā niramalī dīsai pīki jāti hiya calī
kaṃja nāra sohai givaṁ hārā sāji kavaṁla tehi ūpara dhārā
nāgini cad̤hī kavaṁla para cad̤hi kai baiṭha kamaṃṭha jo ohi kāla gahi hātha pasārai so lāgai ohi kaṃṭha
kanaka ḍaṃḍa bhuja vanīṃ kalāīṃ ḍāṁd̤ī kaṁvala pheri janu lāīṃ
caṁdana gābha kī bhujā saṁvārī janu sumela koṃvala paunārī
tinha ḍāṁd̤inha vaha kaṁvala hathorī eka kaṁvala kai dūnau jorī
sahajahiṃ jānahuṁ meṃhadī racī mukutā lai janu ghuṁghucī pacī
kara pallau jo hathorinha sāthāṁ vai suṭhi rakata bhare duhuṁ hāthāṁ
dekhata hie kād̤hi jiu lehīṃ hiyā kād̤hi lai jāhiṃ na dehīṃ
kanaka aṁgūṭhī auṃ naga jarī vaha hatyārini nakhatanha bharī
jaisani bhujā kalāī tehi bidhi jāi na bhākhi kaṃgana hātha hoi jahaṁ tahaṁ darapana kā sākhi
hiyā thāra kuca kanaka kacorā sāje janahuṁ sirīphala jorā
eka pāṭa janu dūnauṃ rājā syāma chatra dūnahuṁ sira sājā
jānahuṁ laṭū duauṃ eka sāthāṁ jaga bhā laṭū cad̤hai nahiṃ hāthāṁ
pātara peṭa āhi janu pūrī pāna adhāra phūla asi kovaṁrī
romāvali ūpara laṭa jhūmā jānahuṁ duau syāma au rūmā
alaka bhuvaṃgini tehi para loṭā heṃguri eka khela dui goṭā
bāṁha pagāra uṭhe kuca doū nāga sarana unha nāva na koū
kaisehuṁ navahiṃ na nāeṁ jobana garaba uṭhāna jo pahileṃ kara lāvai so pācheṃ rati māna
bhriṃgi laṃka janu māṁjha na lāgā dui khaṁḍa nalini māṁjha jasa tāgā
jaba phiri calī dekha maiṃ pācheṃ āchari iṃdra keri jasa kācheṃ
ujahi cali janu bhā pachitāū abahūṁ disṭi lāgi ohi bhāū
ohi ke gavana chapi acharīṃ gaīṃ bhaiṁ alopa nahiṃ paragaṭa bhaīṃ
haṃsa lajāya samuṁda kahaṁ khele lāja gayaṃda ghūri sira mele
jagata istrīṃ dekhī mahūṁ udai asta asi nāri na kahūṁ
mahi maṃḍala tau aisa na koī brahmamaṁḍala jauṃ hoi to hoī
baranī nāri tahāṁ lagi disṭi jharokheṃ āi auru jo rahī adisṭi bhai so kachu barani na jāi
kā dhani kahauṃ jaisi sukuvārā phūla ke chueṁ jāi bikarārā
paṁkhurī lījahi phūlanha seṃtī so nita ḍāsia seja supetī
phūla samūca rahai jo pāvā byākuli hoi nīṃda nahiṃ āvā
sahai na khīra khāṁḍa au ghīū pāna adhāra rahai tana jīū
nasi pānanha kai kād̤hia herī adharanha gad̤ai phāṁsa ohi kerī
makarī ka tāra tāhi kara cīrū so pahireṃ chili jāi sarīrū
pālaka pāṁva ki āchahiṃ pāṭā neta bichāia jauṃ cala bāṭā
ghāli nayana janu rākhia palaka na kījai oṭa pema ka lubudhā pāvai kāha so bad̤a kā choṭa
rāghau jauṃ dhani barani sunāī sunā sāha muruchā gati āī
janu mūrati vaha paragaṭa bhaī darasa dekhāi tabahiṃ chapi gaī
jo jo maṁdila paduminī lekhī sunata sau kavaṁla kumuda jeuṁ dekhī
mālati hoi asi citta paīṭhī auru puhupa koi āva na ḍīṭhī
mana hvai bhavaṁra bhaṁvai bairāgā kaṁvala chāṁd̤i cita auruna lāgā
cāṁda ke raṃga suruja jasa rātā aba nakhatanha sauṃ pūṁcha na bātā
taba ali alāudīna jaga sūrū leuṁ nāri citaura kai cūrū
jauṃ vaha mālati mānasara ali na belaṃbai jāta citaura mahaṁ jo paduminī pheri vahai kahu bāta
ai jaga sūra kahauṃ tumha pāhāṁ auru pāṁca naga citaura māhāṁ
eka haṃsa hai paṃkhi amolā moṃtī cunai padāratha bolā
dosara naga jehi aṃbrita basā saba bikha harai jahāṁ lagi ḍasā
tīsara pāhana parasa pakhānā loha chuvata hoi kaṃcana bānā
cautha ahai sādūra aherī jehiṃ bana hasti dhare saba gherī
pāṁcau hai sonahā lāganā rāja paṃkhi paṃkhī kara janā
harina rojha koi bāṁca na bhāgā jasa saicāna taisa ud̤i lāgā
naga amola asa pāṁcauṃ māna samuṁda ohi dīnha isakaṃdara nahiṃ pāeu jauṃ re samuṁda dhaṁsi līnha
pāna dīnha rāghau pahirāvā dasa gaja hasti ghora sau pāvā
au dosara kaṃgana kara jorī ratana lāgi tehi tīsa karorī
lākha dināra devāī jeṃvā dārida harā samuda kai sevā
hauṃ jehi devasa paduminī pāvauṃ tohi rāghau citaura baisāvauṃ
pahileṃ kai pāṁcauṃ naga mūṁṭhī so naga leuṁ jo kanaka aṁgūṭhī
sarajā sera purukha bariyārū tājana nāga siṃgha asavārū
dīnha patra likhi begi calāvā citaura gad̤ha rājā pahaṁ āvā
patra dīnha lai rājahi kiripā likhī anega siṃghala kī jo paduminī so cāhauṃ yahiṃ begi
suni asa likhā uṭhā jari rājā jānahuṁ deva tarapi ghana gājā
kā mohi siṃgha dekhāvasi āī kahauṃ to sāradūra lai khāī
bhalehaṁ so sāhi puhumipati bhārī māṁga na koi purukha kai nārī
jauṃ so cakkavai tā kahaṁ rājū maṁdira eka kahaṁ āpana sājū
āchari jahāṁ iṃdra pai rāvā auru jo sunai na dekhai pāvā
kaṃsa ke rāja jitā jauṃ kopī kānhahi dīnha kāhuṁ kahuṁ gopī
kā mohi teṃ asa sūra aṁgārāṁ cad̤haiṃ saraga au parauṃ patārāṁ
kā tohi jīva marāvauṃ sakati āna ke dosa jo tisa bujhai na samuṁda jala so bujhāi kata osa
rājā risi na hohi asa rātā suni hoi jūd̤a na jari kahu bātā
āvā hauṃ so marai kahaṁ āvā pātasāhi asa jāni paṭhāvā
jauṃ tohi bhāra na aurahi lenā pūṁchihi kāla utara hai denā
pātasāhi kahaṁ aisa na bolū cad̤hai tau parai jagata mahaṁ dolū
sūrahi cad̤hata na lāgai bārā dhikai āgi tehi saraga patārā
parabata ud̤ahiṃ sūri ke phūṁke yaha gad̤ha chāra hoi eka jhūṁke
dhaṁsai sūmeru samuṁda gā pāṭā bhuiṁ sama hoi dharai jauṃ bāṭā
tāsauṃ kā bad̤a bolasi baiṭhi na citaura khāsi upara lehi caṁderī kā padumini eka dāsi
jauṃ paiṃ grihini jāi ghara kerī kā citaura kehi kāja caṁderī
jiaiṃ lei ghara kārana koī so ghara dei jo jogī hoī
hauṃ ranathaṁbhaura nāṁha hamīrū kalapi māṁtha jei dīnha sarīrū
hauṃ tau ratanasena saka baṃdhī rāhu bedhi jītī sairiṃdhī
hanivaṁta sarisa bhāru maiṃ kāṃdhā rāghau sarisa samuṁda haṭha bāṁdhā
bikrama sarisa kīnha jeiṁ sākā siṃghala dīpa līnha jauṃ tākā
tāhi siṃgha kai gahai ko moṃchā jauṃ asa likhā hoi nahiṃ ochā
daraba lei tau mānauṃ seva karauṃ gahi pāu cāhai nāri paduminī tau siṃghala dīpahi jāu
bolu na rājā āpu janāī līnha udaigiri līnha chitāī
sapta dīpa rājā sira nāvahiṃ auṃ saiṃ calīṃ paduminī āvahiṃ
jākari sevā karai saṁsārā siṃghala dīpa leta kā bārā
jani jānasi tūṁ gad̤ha uparāhīṃ tākara sabai tora kachu nāhīṃ
jehi dina āi gād̤ha kai cheṃkai sarabasa lei hātha ko ṭekai
sīsa na jhāru kheha ke lāgeṃ sira puni chāra hoi dekhu āgeṃ
sevā karu jo jiyani tohi phābī nāhiṃ tau phera bhāṁga hoi jābī
jākari līnhi jiyani pai agumana sīsa johāri tākara kai saba jānai kāha purukha kā nāri
turuka jāi kahu marai na dhāī hoihi isakaṃdara kai nāī
suni aṃbrita kedalī bana dhāvā hātha na cad̤hā rahā pachitāvā
ud̤i tehi dīpa pataṁga hoi parā agini pahāra pāu dai jarā
dharatī saraga loha bhā tāṁbai jīu dīnha pahuṁcaba gā lāṁbai
yaha citaura gad̤ha soi pahārū sūra uṭhai dhiki hoi aṁgārū
jauṃ pai isakaṁdara sari kīnhī samuṁda leu dhaṁsi jasa vai līnhī
jauṃ chari āne jāi chitāī taba kā bhaeu jo mukkha jatāī
mahūṁ samujhi asa agumana saṁci rākhā gad̤ha sāju kālhi hoi jehi avanā so cad̤hi āvau āju
sarajā palaṭi sāhi pahaṁ āvā deva na mānai bahuta manāvā
āgi jo jarā āgi pai sūjhā jarata rahai na bujhāeṁ būjhā
aiseṃ paṃtha na āvai deū cad̤hai sulemā mānai seū
suni kai risi rātā sulatānū jaise dhikai jeṭha kara bhānū
sahasauṃ karā rosa tasa bharā jehi disi dekhai so disi jarā
hiṃdū deva kāha bara khāṁcā saragahuṁ aba na āgi sauṃ bāṁcā
ehi jaga āgi jo bhari muṁha līnhā so saṁga āgi duhūṁ jaga kīnhā
jasa ranathaṁbhaura jari bujhā citaura parī so āgi ehi re bujhāeṁ nā bujhai jarai dosa kī lāgi
likhe patra cārihuṁ disi dhāe jāvaṁta umarā begi bolāe
ḍaṃḍa ghāu bhā iṃdra saṁkānā ḍolā meru sesa aṁgirānā
dharatī ḍolī kuruṁma kharabharā mahanāraṃbha samuṁda mahaṁ parā
sāhi bajāi cad̤hā jaga jānā tīsa kosa bhā pahila payānā
citaura sauhaṁ bārigaha tānī jahaṁ lagi kūca sunā sulatānī
uṭhi saravāna gaṁgana lahi chāe jānahuṁ rāte megha dekhāe
jo jahaṁ tahāṁ sūti asa jāgā āi johāri kaṭaka saba lāgā
hasti ghora dara parigaha jāvaṁta besarā ūṁṭa jahaṁ tahaṁ līnha palānī kaṭaka saraha ghaṭi chūṭa
calī paṃtha parigaha sulatānī tīkha turaṃga bāṁka kaikānī
pakharaiṃ calī so pāṁtinha pāṁtī barana barana au bhāṁtinha bhāṁtī
kāle kumaṁita līla sanebī khaṃga kuraṃga bora dura kebī
abalaka abarasa agaja sirājī caudhara cāla samuṁda saba tājī
khuramuja nokirā jaradā bhale au agarāna bolasira cale
paṁca kalyāna saṁjāba bakhāne mahi sāyara saba cuni cuni āne
musukī au hiramijī irākī turukī kahe bhothāra bulākī
sira au poṃchi uṭhāe cahuṁ disa sāṁsa onāhiṃ rosa bhare jasa bāura pavana tarāsa ud̤āhiṃ
loheṃ sāri hasti pahirāe megha ghaṭā jasa garajata āe
meghanha cāhi adhika vai kāre bhaeu asūjha dekhi aṁdhiyāre
janu bhādauṃ nisi āī ḍīṭhī saraga jāi hiragai tinha pīṭhī
savā lākha hastī jaba calā parabata sarisa calata jaga halā
kalita gayaṁda māṁte mada āvahiṃ bhāgahiṃ hasti gaṃdha jahaṁ pāvahiṃ
ūpara jāi gaṁgana saba khasā au dharatī tara gahi dhasamasā
bhā bhuiṁcāla calata gaja gānī jahaṁ pau dharahiṃ uṭhai tahaṁ pānī
calata hasti jaga kāṁpā cāṁpā sesa patāra kuruṁma liheṃ hota dharatī baiṭhi gaeu gaja bhāra
cale so umarā mīra bakhāne kā baranauṃ jasa unha ke thāne
khurāsāna au calā hareū gora baṃgāle rahā na keū
rahā na rūma sāma sulatānū kāsamīra ṭhaṭṭhā mulatānū
jāvaṁta bīdara turuka ki jātī māṁḍau vāle au gujarātī
pāṭi oḍaisā ke saba cale lai gaja hasti jahāṁ lagi bhale
kāṁvarū kāmatā au paṁḍuāī devagiri leta udaigiri āī
calā so parabata leta kumāūṁ khasiyā magara jahāṁ lagi nāūṁ
hema seta au gaura gājanā baṃga tilaṃga saba leta sātau dīpa navau khaṁḍa jure āi eka kheta
dhani sulatāna jehika saṃsārū uhai kaṭaka asa jorai pārū
sabai turuka siratāja bakhāne tabala bāja au bāṁdhe bāne
lākhanha mīra bahādura jaṃgī jaṃtra kamānaiṃ tīra khaḍaṃgī
jebā kholi rāga soṃ mad̤he lejima ghāli irākinha cad̤he
camakaiṃ pakharaiṃ sāri saṁvārīṃ darapana cāhi adhika ujiyārīṃ
barana barana au pāṁtihi pāṁtī calī so sainā bhāṁtihi bhāṁtī
behara behara saba kai bolī bidhi yaha khāni kahāṁ sauṃ kholī
sāta sāta jojana kara eka eka hoi payāna āgila jahāṁ payāna hoi pāchila tahāṁ melāna
ḍole gad̤ha gad̤hapati saba kāṁpe jīu na peṭa hātha hiya cāṁpe
kāṁpā ranathaṁbhaura ḍari ḍolā naravara gaeu jhurāi na bolā
jūnāgad̤ha au caṃpānerī kāṁpā māṁḍau leta caṁderī
gad̤ha gavāliyara parī mathānī au khaṃdhāra maṭhā hoi pānī
kāliṃjara mahaṁ parā bhagānā bhāji ajaigira rahā na thānā
kāṁpā bāṁdhau nara au prānī ḍara rohitāsa bijaigiri mānī
kāṁpa udaigiri devagiri ḍarā taba so chitāī aba kehi dharā
jāvaṁta gad̤ha gad̤hapati saba kāṁpe au ḍole jasa pāta kā kahaṁ boli sauhaṁ bhā pātasāhi kara chāta
citaura gad̤ha au kuṃbhalanerai sāje dūnau jaisa sumerai
dūtanha āi kahā jahaṁ rājā caḍhā turuka āvai dara sājā
suni rājaiṃ daurāī pātī hiṃdū nāṁva jahāṁ lagi jātī
citaura hiṃdunha kara asthānū saturu turuka haṭhi kīnha payānū
āvā samuṁda rahai nahiṃ bāṁdhā maiṃ hoi meṃd̤a bhāru sira kāṁdhā
puravahu āi tumhāra bad̤āī nāhiṃ ta sata gau chāṁd̤i parāī
jau lagi maiṃd̤a rahai sukha sākhā ṭūṭe bāra jāi nahiṃ rākhā
satī jo jiya mahaṁ satu karai marata na chād̤ai sātha jahaṁ bīrā tahaṁ cūna hai pāna supārī kātha
karata jo rāya sāhi kai sevā tinha kahaṁ puni asa āu parevā
saba hoi ekahi mateṃ sidhārai pātasāhi kahaṁ āi johārai
citaura hai hiṃdunha kai mātā gād̤ha paraiṃ taji jāi na nātā
ratanaseni hai jauhara sājā hiṃdunha māṁha ahai bad̤a rājā
hiṃdunha kera paniga kara lekhā daure parahiṃ āgi jahaṁ dekhā
kiripā karasi ta karasi samīrā nāhiṃ ta hamahiṃ dehi haṁsi bīrā
hama puni jāi marahiṃ ohi ṭhāūṁ meṭi na jāi lāja kara nāūṁ
dīnha sāhi haṁsi bīrā āvahiṃ tīna dina bīca tinha sītala ko rākhe jinhaiṃ āgi mahaṁ mīca
ratanaseni citaura mahaṁ sājā āi bajāi paiṭha saba rājā
toṃvara baisa pavāṁra jo āe au gahilauta āi sira nāe
khatrī au paṁcabāna baghele agaravāra cauhāna caṁdele
gaharavāra parihāra so kurī milana haṃsa ṭhakurāī jurī
āge ṭhād̤ha bajāvahiṃ hād̤ī pācheṃ dhajā marana kaiṃ kād̤hī
bājahi sīṃga saṃkha au tūrā caṃdana ghevareṃ bhareṃ seṃdūrā
saṁci saṃgrāma bāṁdhi sata sākā taji kai jivana marana saba tākā
gaṁgana dharati jeiṁ ṭekā kā tehi garua pahāra jaba lagi jīva kayā mahaṁ parai so aṁgavai bhāra
gad̤ha tasa saṁcā jo cāhia soī barisa bīsa lahi khāṁga na hoī
bāṁkai cāhi bāṁka suṭhi kīnhā au saba koṭa citra kai līnhā
khaṃḍa khaṃḍa caukhaṃḍī saṁvārīṃ dharī bikhama golanha kī nārīṃ
ṭhāṁvahi ṭhāṁva līnha gad̤ha bāṁṭī bīca na rahā jo saṁcarai cāṁṭī
baiṭhe dhānuka kaṁgurahi kaṁgurā puhumi na āṁṭī aṁgurahi aṁgurā
au bāṁdhe gad̤hi gad̤hi maṁtavāre phāṭai chāti hohiṃ jivadhāre
bica bica buruja bane cahuṁ pherī bājaiṃ tabala ḍhola au bherī
bhā gad̤ha garaji sumeru jeṃu saraga chuvai pai cāha samuṁda na lekheṃ lāvai gāṁga sahasa maku bāha
pātasāhi haṭhi kīnha payānā iṃdra phaniṃdra ḍoli ḍara mānā
nabe lākha asavāra so cad̤hā jo dekhia so loheṃ mad̤hā
caḍhahiṃ pahāranha bhai gad̤ha lāgū banakhaṁḍa khoha na dekhahiṃ āgū
bīsa sahasa ghummarahiṃ nisānā gala gājahiṃ biharai asamānā
bairakha ḍhāla gaṁgana gā chāī calā kaṭaka dharatī na samāī
sahasa pāṁti gaja hasti calāvā khasata akāsa dhaṁsata bhuiṁ āvā
birikha upāri peṃd̤i sauṃ lehīṃ mastaka jhāri ḍāri muṁha dehīṃ
kou kāhū na saṁbhārai hota āva tasa cāṁpa dharati āpu kahaṁ kāṁpai saraga āpu kahaṁ kāṁpa
calīṃ kamānaiṃ jinha mukha golā āvahiṃ calīṃ dharati saba ḍolā
lāge cakra bajra ke gad̤he camakahiṃ ratha saba sone mad̤he
tinha para bikhama kamānaiṃ dharīṃ gājahiṃ asṭa dhātu kī bharīṃ
sau sau mana pīahiṃ vai dārū herahiṃ jahāṁ so ṭūṭa pahārū
māṁtī rahahiṃ rathanha para parī saturunha kahaṁ so hoṃhiṃ uṭhi kharī
lāgahi jauṃ saṃsāra na ḍolahiṃ hoi bhaukaṃpa jībha jauṃ kholahiṃ
sahasa sahasa hastinha kai pāṁtī khāṁcahiṃ ratha ḍolahi nahi māṁtī
nadī nagara saba pānī jahāṁ dharahiṃ vai pāu ūṁca khāla bana behad̤a hota barābari āu
kahauṃ siṃgāra so jaisī nārī dārū pivahiṃ sahaja maṁtavārīṃ
uṭhai āgi jauṃ chāṁd̤ahi svāṁsā tehiṃ ḍara kou rahai nahiṃ pāsā
seṃdura āgi sīsa uparāhīṃ pahiyā tarivana jhamakata jāhīṃ
kuca golā dui hiradaiṃ lāe aṃcala dhujā rahahiṃ chiṭakāe
rasanā gūṁgi rahahiṃ mukha khole laṃkā jarī so unhake bole
alakaiṃ sāṁkari hastinha gīvāṁ khāṁcata ḍarahiṃ marahiṃ suṭhi jīvā
bīra siṃgāra duvau eka ṭhāūṁ suturu sāla gad̤ha bhaṃjana nāūṁ
tilaka palītā tupaka tana duhuṁ disi brajra ke bāna jahaṁ herahiṃ tahaṁ parai bhagānā haṁsahiṃ ta kehi ke māna
jehi jehi paṃtha calī vai āvahiṃ āvai jarata āgi tasi lāvahiṃ
jarahiṃ so parabata lāgi akāsā bana khaṁḍa ḍhaṃkha parāsa ko pāsā
gaiṃḍa gayaṃda jare bhae kāre au bana miriga rojha jhauṃkāre
kokila kāga nāga au bhaṁvarā auru jo jarahiṃ tinhaiṃ ko saṁvarā
jarā samuṃdra bhā khārā jamunā syāma bhaī tehiṃ jhārā
dhuāṁ jāmi aṃtarikha bhai meghā gaṁgana syāmu bhai bhāra na theṃghā
sūruja jarā cāṁda au rāhū dharatī jarī laṃka bhā ḍāhū
dharatī saraga asūjha bhā tabahuṁ na āgi bujhāi ahuṭhau bajra dina koī mārā cahai jujhāi
āvai ḍolata saraga patārū kāṁpai dharati na aṁgavai bhārū
ṭūṭahiṃ parabata meru pahārā hoi hoi cūra ud̤ahiṃ hoi chārā
sata khaṁḍa dharati bhaī khaṭa khaṃḍā ūpara asṭa bhae brahmaṃḍā
iṃdra āi tehi khaṁḍa hoi chāvā au saba kaṭaka ghora daurāvā
jehi paṁtha calā erāpati hāthī abahuṁ so ḍagara gaṁgana mahaṁ āthī
au jahaṁ jāmi rahī vaha dhūrī abahuṁ basī so haricaṁda pūrī
gaṁgana chapāna kheha tasi chāī sūruja chapā raini hoi āī
isikaṃdara kedalī bana gavane asa hoi gā aṁdhiyāra hātha pasāra na sūjhai barai lāgu masiyāra
dinahiṃ rāti asa parī acākā bhā rabi asta canda ratha hāṁkā
dina ke paṃkhi carata uṭhi bhāge nisi ke nisari carai saba lāge
maṁdilanha dīpa jagata paragase paṃthika calata baserai base
kavaṁla saṃketā kumudini phūlī cakaī bichuri acaka mana bhūlī
taisa calāvā kaṭaka apūrī agilahi pānī pachilahi dhūrī
mahi ujarī sāyara saba sūkhā banakhaṁḍa rahā na ekau rūkhā
giri pahāra pabbai bhe māṁṭī hasti herāna tahāṁ ko cāṁṭī
jinha jinha ke ghara kheha herāne herata phirahiṃ te kheha aba tauṃ disṭi tabahiṃ pai āvahiṃ upajahiṃ nae ureha
ehi bidhi hota payāna so āvā āi sāhi citaura niyarāvā
rājā rāu dekhi saba cad̤hā āu kaṭaka saba lohaiṃ mad̤hā
cahuṁ disi disṭi parī gaja jūhā syāma ghaṭā meghanha jaga rūhā
aradha uradha kachu sūjha na ānā kharaga loha ghummarahiṃ nisānā
bairakha ḍhāla gaṁgana bhai chāhāṁ raini hota āvai dina māhāṁ
cad̤hi dhaurāhara dekhahiṃ rānī dhani tūṁ asi jākara sulatānī
kai dhani ratanaseni tūṁ rājā jākahaṁ boli kaṭaka asa sājā
aṃdha kūpa bhā āvai ud̤ata āva tasi chāra tāla talāva apūri gad̤ha dhūri bharī jeṃvanāra
rājaiṃ kahā kīnha sau karanā bhaeu asūjha sūjha jasa maranā
jahaṁ lagi rāja sāja saba hoū tetakhana bhaeu saṁjou saṁjoū
bāje tabala akūta jujhāū cad̤hā kopi saba rājā rāū
rāga sanāhā pahuṁcī ṭopā lohaiṃ sāra pahiri saba kopā
karahiṃ tokhāra pavana soṃ rīsā kaṃdha ūṁca asavāra na dīsā
kā baranauṃ jasa ūṁca tokhārā dui pairīṃ pahuṁcai asavārā
bāṁdhe maura chāṁha sira sārahiṃ bhāṁjahiṃ pūṁchi caṁvara janu ḍhārahiṃ
ṭaiā caṁvara banāe au ghāle gaja jhāṁpa au gaja gāha seta tinha bāṁdheṃ jo dekhai so kāṁpa
rāja turaṃgama baranauṃ kāhā āne chora iṃdra ratha bāhā
aisa turaṃgama pare na ḍīṭhī dhani asavāra rahahiṃ tinha pīṭhī
jāti bālakā samuṁda thahāe māṁthe pūṁchi gaṁgana sira lāe
barana barana pakhare ati lone sāri saṁvāri likhe saba sone
mānika jare sirī au kāṁdhe caṁvara meli caurāsī bāṁdhe
lāge ratana padāratha hīrā pahirana dehiṃ dehiṃ tinha bīrā
cad̤he kuvaṁra mana karahiṃ uchāhū āgeṃ ghāli ganahiṃ nahiṃ kāhū
seṃdura sīsa cad̤hāeṁ caṃdana ghevareṃ deha so tana kāha lagāia aṃta bharai jo kheha
gaja maimaṁta pakhare rajabārā dekhia jānahuṁ megha akārā
seta gayaṃda pīta au rāte hare syāma ghūmahi mada māṁte
camakahiṃ darapana lohaiṃ sārī janu parabata para parī aṃbārī
sirī meli pahirāī sūṁḍaiṃ kaṭaka na bhāya pāya tara rūṁḍaiṃ
sonaiṃ meli so dāṁta savāṁre girivara ṭarahiṃ so unhakeṃ ṭāre
parabata ulaṭi puhumi saba mārahiṃ parai jyoṃ bhīra tīra jeuṁ ṭārahiṃ
asa gayaṃda sāje siṃghalī gavanata kuruṁma pīṭhi kalamalī
ūpara kanaka maṁjūsā lāga caṁvara au ḍhāra bhalaita baiṭha bhāla lai au baiṭhe dhanukāra
asu dala gaja dūnau sāje au ghana tabala jūjha kahaṁ bāje
māṁtheṃ maṭuka chatra sira sājā cad̤hā bajāi iṃdra hoi rājā
āgeṃ ratha sainā bhai ṭhād̤hī pācheṃ dhajā acala so kād̤hī
cad̤hā bajāi caḍhai jasa idū deva loka gohana saba hiṃdū
jānahūṁ cāṁda nakhata lai cad̤hā suruja ki kaṭaka raini masi mad̤hā
jau lahi suruja cāha dekharāvā nikasi cāṁda ghara bāhera āvā
gaṁgana nakhata jasa gane na jāhīṃ nikasi āī tasa bhuiṁ na samāhīṃ
dekhi anī rājā kai jaga hoi gaeu asūjha dahuṁ kasa hoi calata hī cāṁda suraja kai jūjha
ihāṁ rājā asi sāja banāī uhāṁ sāhi kī bhaī avāī
agilai dhorī āgeṃ āī pāchila bāchu kosa dasa tāṁī
āi sāhi maṃḍala gad̤ha bājā hastī sahasa bīsa saṁga sājā
onai āi dūnau dara gāje hiṃdū turuka duau sama bāje
duau samuṁda dadhi udadhi apārā dūau meru khikhiṃda pahārā
kopi jujhāra duhuṁ disi mele au hastī hastinha kahaṁ pele
āṁkusa camaki bīja asa jāhīṃ garajahiṃ hasti megha ghaharāhīṃ
dharatī saraga duau dara jūhahiṃ ūpara jūha koū ṭarai na ṭāre dūau bajra samūha
hastinha sauṃ hastī haṭhi gājahiṃ janu parabata parabata sauṃ bājahiṃ
garua gayaṃda na ṭāre ṭarahīṃ ṭūṭahiṃ daṃta suṃḍa bhuiṁ parahīṃ
parabata āi jo parahiṃ tarāhīṃ dara mahaṁ cāṁpi kheha mili jāhīṃ
koi hastī asavāranha lehīṃ suṃḍa sameṭi pāya tara dehīṃ
koi asavāra siṃgha hoi mārahiṃ hani mastaka siuṁ suṃḍa utārahiṃ
garaba gayaṃdanha gaṁgana pasījā ruhira jo cuvai dharati saba bhījā
koi maimaṃta saṁbhārahiṃ nāhīṃ taba jānahiṃ jaba sira gad̤a khāṁhīṃ
gaṁgana ruhira jasi barisai dharatī bhīti bilāi sira dhara ṭūṭi bilāhiṃ tasa pānī paṃka bilāi
ahuṭhau bajra jūjhi jasa sunā tehi teṃ adhika hoi caugunā
bājahiṃ kharaga uṭhai dara āgī bhuiṁ jari cahai saraga kahaṁ lāgī
camakai bīja hoi ujiyārā jehi sira parai hoi dui phārā
saina megha asa duhuṁ disi gājai kharaga jo bīca bīja asa bājai
barisai sela āṁsu hoi kāṁdau jasa barisai sāvana au bhādauṃ
ṭūṭahiṃ kuṃta parahiṃ taravārī au golā olā jasa bhārī
jūjhe bīra likhauṃ kahaṁ tāīṃ lai āchari kabilāsa sidhāīṃ
syāmī kāja je jūjhe soi gae mukha rāta jo bhāge sata chāṁd̤i kai masi mukha cad̤hī parāta
bhā saṃgrāma na asa bhā kāū lohaiṃ duhuṁ disa bhaeu agāhū
kaṃdha kabaṃdha pūri bhuiṁ pare ruhira salila hoi sāyara bhare
anaṁṃda biyāha karahiṃ maṁsukhāe aba bhakha jarama jarama kahaṁ pāe
causaṁṭhi jogina khappara pūrā biga jaṁmukanha ghara bājahiṃ tūrā
gīdha cīlha saba māṁd̤au chāvahiṃ kāga kalola karahiṃ au gāvahiṃ
āju sāhi haṭhi anī biyāhī pāī bhuguti jaisa jiyaṁ cāhī
jenha jasa māṁsū bhakhā parāvā tasa tenha kara lai auranha khāvā
kāhūṁ sātha na tanu gā sakati muai pai pokhi ocha pūra taba jānaba jaba bhari āuba jokhi
caṃda naṭarai sūra sauṃ ropā dosara chatra sauhaṁ kai ropā
sunā sāhi asa bhaeu samūhā pele saba hastinha ke jūhā
āju caṃda tohi karauṃ nipātū rahai na jaga mahaṁ dosara chātū
sahasa karāṁ hoi kirina pasārā chapi gā cāṁda lagi tārā
dara loheṃ darapana bhā āvā ghaṭa ghaṭa jānahuṁ bhānu dekhāvā
bahu kirodha kuṃtāhala dhāvai agini pahāra jarata janu āvai
kharaga bīja jasa turuka uṭhāeṁ od̤a na caṃda kaṁvala kara pāeṁ
cakamaka anī dekhi kai dhāi disṭi tasi lāgi chuī hoi jauṃ lauheṃ ruī māṁjha uṭha āgi
sūraja dekhi cāṁda mana lājā bigasata badana kumuda bhā rājā
caṃda bad̤āī bhalehaṁ nisi pāī dini diniyara sau kauṃnu bad̤āī
ahe jo nakhata caṃda saṁga tape sūra kī disṭi gaṁgana mahaṁ chape
kai ciṃtā rājā mana būjhā jehi soṃ saraga na dharatī jūjhā
gad̤hapati utari laraiṃ nahiṃ dhāe hātha pareṃ gad̤ha hātha parāeṁ
gad̤hapati iṃdra gaṁgana gad̤ha sājā devasa na nisara raini ko rājā
caṃda raini raha nakhatanha māṁjhā suruja na sauṃha hoi caha sāṁjhā
dekhā caṃda bhora bhā sūruja ke bad̤a bhāga cāṁda phirā bhā gad̤hapati suruja gaṁgana gad̤ha lāga
kaṭaka asūjha alāvala sāhī āvata koi na saṁbhārai tāhī
udadhi samuṁda jeuṁ laharaiṃ dekheṃ naina dekhi muṁha jāhiṃ na lekheṃ
keta bajāvata utare ghāṭī keta bajāi gae mili māṁṭī
ketanha nitihi dai nava sājā kabahuṁ na sāja ghaṭai tasa rājā
lākha jāhiṃ āvahiṃ dui lākhā pharahiṃ jharahiṃ upanahiṃ nau sākhā
jo āvai gad̤ha lāgai soī thira hoi rahai na pāvai koī
umarā mīra ahe jahaṁ tāīṃ sabahūṁ bāṁṭi alaṃgai pāī
lāgi kaṭaka cārihuṁ disi gad̤ha so parā agiḍāhu suruja gahana bhā cāṁdahi cāṁda bhaeu jasa rāhu
aṁthavā debasa suruja bhā bāsāṁ parī raini sasi uvā akāsāṁ
cāṁda chatra dai baiṭheu āī cahuṁ disi nakhata dīnha chiṭakāī
nakhata akāsahuṁ cad̤he dipāhīṃ ṭūṭahiṃ lūka parahiṃ na bujhāhīṃ
parahiṃ silā jasa paraiṃ bajāgī pahanahi pāhana bāji uṭha āgī
golā parahiṃ kolhu ḍhurukāvahiṃ cūna karata cārihuṁ disi āvahiṃ
avani aṁgāra bisṭi jhari lāī olā ṭapakai parai na bujhāī
turuka na muṁha pherahiṃ gaḍha lāgeṃ eka mareṃ dosara hoi āgeṃ
parahiṃ bāna rājā kaiṃ mukha na sakai koi kād̤hi anī sāhi kai saba nisi rahī bhora lahi ṭhād̤hi
bhaeu bihāna bhāna puni cad̤hā sahasahuṁ karā jaisa bidhi gad̤hā
bhā ḍhovā gad̤ha līnha garerī kopā kaṭaka lāga cahuṁ pherī
bāna karori eka mukha chūṭahiṃ bājahiṃ jahāṁ phoṃka lagi phūṭahiṃ
nakhata gaṁgana jasa dekhia ghane tasa gad̤ha phāṭahi bānanha hane
jānahuṁ bedhi sāhi kai rākhā gad̤ha bhā garura phulāeṁ pāṁkhā
oraṁgā keri kaṭhina hai jātā tau pai lahai hoi mukha rātā
pīṭhi dehiṃ nahiṃ bānanhi lāge cāṁpata jāhiṃ pagahiṃ paga āge
cāri pahara dina bītā gad̤ha na ṭūṭa tasa bāṁka garuva hota pai āvai dina dina ṭāṁkahi ṭāṁka
cheṃkā gad̤ha jorā asa kīnhā khasiyā magara suraṁga teiṁ dīnhā
garagaja bāṁdhi kamānaiṃ dharīṃ calahiṃ eka mukha dārū bharīṃ
habasī rūmī au jo phiraṃgī bad̤a bad̤a gunī au tinha ke saṃgī
jinha ke goṭa jāhiṃ uparāhīṃ jehi tākahiṃ tehi cūkahiṃ nāhīṃ
asṭa dhātu ke golā chūṭahiṃ giri pahāra pabbai saba phūṭahiṃ
eka bāra saba chūṭahiṃ golā garajai gaṁgana dharati saba ḍolā
phūṭai koṭa phūṭa jasa sīsā odarahi buruja parahiṃ kausīsā
lakā rāvaṭa jasi bhaī ḍāha parā gaḍha soi rāvana likhā jo jaraiṃ kahaṁ kimi ajarāvara hoi
rājā keri lāgi rahai ḍhoī phūṭai jahāṁ saṁvārahiṃ soī
bāṁke para suṭhi bāṁka kareī rātihi koṭa citra kai leī
gājai gaṁgana cad̤he jasa meghā barisahiṃ bajra silā ko theghā
sau sau mana ke barisahiṃ golā barisahiṃ tupaka tīra jasa olā
jānahuṁ parī saraga huti gājā phāṭai dharati āi jahaṁ bājā
garagaja cūra cūra hoi parahīṃ hasti ghora mānusa saṃgharahīṃ
sabahiṃ kahā aba paralau āvā dharatī saraga jūjha duhuṁ lāvā
ahuṭhau bajra jure sanamukha hoi eka dina koī lāgi jagata jarai cārihuṁ disi ko re bujhāvai āgi
tabahūṁ rājā hieṁ na hārā rāja paṁvari para racā akhārā
sauheṃ sāhi jahaṁ utarā āchā ūpara nāca akhārā kāchā
jaṃtra pakhāujha āujha bājā suramaṃḍala rabāba bhala sājā
bīna pināka kumāica kahe bāji aṁbiratī ati gahagahe
caṃga upaṃga nāga sura tūrā mahuvari bāja baṃsi bhala pūrā
huruka bāja ḍapha bāja gaṁbhīrā au tehi gohana jhāṁjha maṁjīrā
taṃta bitaṃta subhara dhanatārā bājahiṃ sabada hoi jhanakārā
jasa siṃgāra mana mohana pātara nāṁcahi pāṃca pātasāhi gad̤ha cheṃkā rājā bhūlā nāṁca
bījānagara kera saba gunī karahiṃ alāpa buddhi caugunī
prathama rāga bhairau tenha kīnhā dosareṃ māla kausa puni līnhā
puni hiṃḍola rāga tinha gāe cautheṃ megha malāra sohāe
puni unha sirī rāga bhala kiyā dīpaka kīnha uṭhā vari diyā
chabau rāga gāeni bhala gunī au gāeni chatt īsa rāginī
ūpara bhaīṃ so pātara nāṁcahiṃ tara bhai turuka kamānaiṃ khāṁcahiṃ
sarasa kaṃṭha bhala rāga sunāvahiṃ sabada dehiṃ mānahuṁ sara lāgahiṃ
suni suni sīsa dhunahiṃ saba kara mali mali pachitāhiṃ kaba hama hātha cad̤hahiṃ ye pātari nainanha ke dukha jāhiṃ
paturini nāṁcai diheṃ jo pīṭhī parigai sauhaṁ sāhi kai ḍīṭhī
dekhata sāhi siṃghāsana gūṃjā kaba lagi miriga caṃda ratha bhūṁjā
chāṁd̤ahu bāna jāhiṃ uparāhīṃ garaba kera sira sadā tarāhīṃ
bolata bāna lākha bhā ūṁcā koi so koṭa koi paṁvari pahūṁcā
malika jahāṁgira kanauja rājā ohi ka bāna pātari kahaṁ bājā
bājā bāna jaṃgha jasa nāṁcā jiu gā saraga parā bhuiṁ sāṁcā
udasā nāṁca nacaniyā mārā rahase turuka bāji gae tārā
jo gad̤ha sājā lākha dasa koṭi saṁvārahiṃ koṭa pātasāhi jaba cāhai bacahi na kaunihu oṭa
rājaiṃ paṁvari akāsa calāī parā bāṁdha cahuṁ phera alāī
setabaṃdha jasa rāghau bāṁdhā parā pheru bhuiṁ bhāru na kāṁdhā
hanivaṁta hoī saba lāga guhārā āvahiṃ cahuṁ disi kera pahārā
seta phaṭika saba lāgai gad̤hā bāṁdha uṭhāi cahūṁ gad̤ha mad̤hā
khaṁḍa ūpara khaṁḍa hohiṃ paṭāū citra anega anega kaṭāū
sīd̤hī hoti jāhiṃ bahu bhāṁtī jahāṁ cad̤hahiṃ hastinha kai pāṁtī
bhā garagaja asa kahata na āvā janahuṁ uṭhāi gaṁgana kahaṁ lāvā
rāhu lāga jasa cāṁdahi gad̤hahi lāga tasa bāṁdha saba dara līli ṭhād̤ha bhā rahā jāi gad̤ha kāṁdha
rājasabhā saba mateṃ baīṭhī dekhi na jāi maṃdi bhai ḍīṭhī
uṭhā bāṁdha tasa saba gad̤ha bāṁdhā kījai begi bhāra jasa kāṁdhā
upajai āgi āgi jauṃ boī aba mata kieṁ āna nahiṃ hoī
bhā tevahāra jo cāṁcari jorī kheli phāgu aba lāia horī
samadahu phāgu meli sira dhūrī kīnha jo sākā cāhia pūrī
caṃdana agara malaigiri kād̤hā ghara ghara kīnha sarā raci ṭhād̤hā
jauhara kahaṁ sājā ranivāṁsū jehi sata hieṁ kahāṁ tehi āṁsū
purukhanha kharaga saṁbhāre caṃdana ghevare deha meharinha seṃdura melā cahahiṃ bhaī jari kheha
āṭha barisa gad̤ha cheṃkā ahā dhani sulatāna ki rājā mahā
āi sāhi aṁbarāṁu jo lāe phare jhare pai gad̤ha nahiṃ pāe
haṭhi cūrauṃ tau jauṃhara hoī padumini pāva hieṁ mati soī
ehi bidhi ḍhīli dīnha taba tāṁī ḍhīlī kī aradāsaiṃ āī
pachiuṁ herava dīnha jau pīṭhī so aba caḍhā sauhaṁ kai ḍīṭhī
jinha bhuiṁ māṁtha gaṁgana tinha lāgā thāne uṭhe āu saba bhāgā
uhāṁ sāha citaura gad̤ha chāvā ihāṁ desa saba hoi parāvā
jehi jehi paṃtha na tinu parata bād̤he bairi babūra nisi aṁdhiyāri bihāi taba begi uṭhai jaba sūra
sunā sāhi aradāsi jo pad̤hī ciṃtā āni āna kachu cad̤hī
taba agumana mana ciṃtai koī jo āpana ciṃtā kachu hoī
mana jhūṭhā jiu hātha harāeṁ ciṃtā eka bhae dui ṭhāṁe
gad̤ha sauṃ arujhi jāi taba chūṭā hoi merāu ki so gad̤ha ṭūṭā
pāhana kara ripu pāhana hīrā bedhauṃ ratana pāna dai bīrā
sarajā seṃtī kahā yaha bheū palaṭi jāhi aba mānai seū
kahu tosauṃ na paduminī leūṁ cūrā kīnha chāṁd̤i gad̤ha deūṁ
āpana desa khāhi bhā niscala auru caṁderī lehi samadana samuṁda jo kīnha tohi te pāṁcauṃ naga dehi
sarajā palaṭi siṃgha cad̤hi gājā agyāṁ jāi kahī jahaṁ rājā
abahūṁ hieṁ samujhu re rājā pātasāhi sauṃ jūjha na chājā
jākari dharī pirithimī seī cahai ta mārai au jiu deī
pīṃjara mahaṁ tūṁ kīnha parevā gad̤hapati so bāṁcai kai sevā
jaba lagi jībhi ahai mukha toreṃ paṁvari ughelu binau kara joreṃ
puni jauṃ jībha pakari jiu leī ko kholai ko bolai deī
āgeṃ jasa hamīra mata maṃtā jauṃ tasa karasi tora bhāvaṃtā
dekhu kālhi gad̤ha ṭūṭihi rāja ohī kara hoi karu sevā sira nāi kai gharana ghālu budhi khoi
sarajā jasa hamīra mana thākā ora nibāhesi āpana sākā
ohi asa hauṃ sakabaṃdhī nāhīṃ hauṃ so bhoja bikrama uparāhīṃ
barisa sāṭhi lahi anna na khāṁgā pāni pahāra cuvai binu māṁgā
tehi ūpara jauṃ pai gad̤ha ṭūṭā sata sakabaṃdhī kera na chūṭā
soraha lākha kuṁvari hahiṃ more parahiṃ patiṃga jasa dīpaka aṁjore
tehi dina cāṁcari cāhauṃ jorī samadauṃ phāgu lāi kai horī
jo dai girihini rākhata jīū so kasa āhi nipuṃsika pīū
aba hauṃ jauṃhara sāji kai kīnha cahauṃ ujiyāra phāgu gaeṁ horī bujheṃ kou sameṃṭahu chāra
anu rājā so jarai niānā pātasāhi kai seva na mānā
bahutanha asa gad̤ha kīnha sajaunā aṃta bhae laṃkā ke ravanā
jehi dina oiṁ cheṃkī gad̤ha ghāṭī bhaeu anna tehi dina saba māṁṭī
tūṁ jānahi jala cuvai pahārū so rovai mana saṁvari saṁghārū
sotahi sota aisa gad̤ha rovā kasa hoihi jauṃ hoihi ḍhovā
saṁvari pahāra so ḍhārai āṁsū pai tohi sūjha na āpana nāsū
āju kālhi cāhai gad̤ha ṭūṭā abahuṁ mānu jauṃ cāhasi chūṭā
hahiṃ jo pāṁca naga to siuṁ lai pāṁcauṃ karu bheṃṭa maku so eka guna mānai saba auguna dhari meṃṭa
anu sarajā ko meṃṭai pārā pātasāhi bad̤a āhi hamārā
auguna meṃṭi sakai puni soī auru jo kīnha cahai so hoī
naga pāṁcauṃ au deuṁ bhaṁḍārā isakaṃdara sauṃ bāṁcai dārā
jauṃ yaha bacana tau māṁtheṃ moreṃ sevā karauṃ ṭhād̤ha kara joreṃ
pai binu sapata na asa mana mānā sapata ka bola bacā paravānā
nāita māṁjha bhaṁvara hati gīvāṁ sarajaiṃ kahā maṃda yahu jīvāṁ
khaṃbha jo garuva lehiṃ jaga bhārū tākara bola na ṭarai pahārū
sarajaiṃ sapata kīnha chara bainanhi mīṭhai mīṭha rājā kara mana mānā mānī turita basīṭhi
haṃsa kanaka piṃjara huti ānā au aṃbrita naga parasa pakhānā
au sonahā sone kī ḍāṁd̤ī sāradūra rūpe kī kāṁd̤ī
basiṭhi dīnha sarajā lai āe pātasāhi pahaṁ āni milāe
e jaga sūra puhumi ujiyāre binatī karahiṃ kāga masi kāre
bad̤a paratāpa tora jaga tapā navau khaṃḍa tohi koi na chapā
koha choha dūnau tohi pāhāṁ mārasi dhūpa jiyāvasi chāhāṁ
jauṃ mana suruja cāṁda soṃ rūsā gahana garāsā parā maṁjūsā
bhora hoi jauṃ lāgai uṭhahi rora kai kāga masi chūṭai saba raini kai kāgā kāṁya abhāga
kai binatī agyāṁ asi pāī kāgahu saiṃ āpuhi masi lāī
pahileṃ dhanuka navai jaba lāge kāga na nae dekhi sara bhāge
abahūṁ tehiṃ sara sauhaṁ na hohīṃ dekhahiṃ dhanuka calahiṃ phiri ohīṃ
tinha kāganha kai kaunu basīṭhī jo mukha pheri calahiṃ dai pīṭhī
jauṃ ohi sara sauṃ hota saṃgrāmā kata baga seta hota oi syāmā
karahiṃ na āpana ujjara kesā phiri phiri kahahiṃ parāva saṁdesā
kāga nāga ei dūnau bāṁke apane calata syāma bhai āṁke
aba kaisehuṁ masi jāi na meṃṭī bhe jo syāma oi aṃka sahasa bāra jauṃ dhovahu tabahuṁ gayaṃdahi paṃka
aba sevāṁ jauṃ āi johārai abahūṁ dekhauṃ seta ki kārai
kahahu jāi jauṃ sāṁca na ḍaranā jahavāṁ sarana nāhiṃ tahaṁ maranā
kālhi āva gad̤ha ūpara bhānū jauṃ re dhanuka sauhaṁ hiya bānū
basiṭhanha pāna mayā ke pāe līnha pāna rājā pahaṁ āe
jasa hama bheṃṭa kīnha gā kohū sevā mahaṁ pirīti au chohū
kālhi sāhi gad̤ha dekhai āvā sevā karahu jaisa mana bhāvā
guna soṃ calai so bohita bojhā jahaṁvāṁ dhanuka bāna tahaṁ sojhā
bhā āyasu rājā kara begihi karahu rasoi tasa susāra rasa meravahu jehiṃ re prīti rasa hoi
chāgara meṃḍhā bad̤a au choṭe dhari dhari āne jahaṁ lagi moṃṭe
harina rojha lagunā bana base cītara gauna jhāṁkha au sase
tītara baṭaī lavā na bāṁce sārasa kūṁja puchāri jo nāṁce
dhare parevā paṃḍuka herī khehā gaḍurū usara bagerī
hārila caraja āi baṁdi pare bana kukuṭī jala kukuṭī dhare
cakavā cakaī keṃba pidāre nakaṭā ledī sona silāre
moṃṭa bad̤e saba ṭoi ṭoi dhare ubare dubare khuruka na care
kaṃṭha parī jaba chūrī rakata ḍharā hoi āṁsu kai āpana tana pokhā bhā so parāvā māṁsu
dhare maṃcha pad̤hinā au rohū dhīmara mārata karai na chohū
saṃdha sugaṃdha dhare jala bād̤e ṭeṃgani moi ṭoi saba kād̤he
siṃgī maṁgurī bīni saba dhare nariyā bhotha bāṁba baṃgare
māre caraka cālha parahāṁsī jala taji kahāṁ jāi jala bāsī
mana hoi mīna carā sukha cārā parā jāla dukha ko niruvārā
māṁṭī khāi maṃcha nahiṃ bāṁce bāṁcahiṃ kā jo bhoga sukha rāṁce
mārai kahaṁ saba asa kai pāle ko ubarā ehi saravara ghāle
ehi dukha kaṃṭha sāri kai agumana rakata na rākhā deha paṃtha bhulāi āi jala bājhe jhūṭhe jagata saneha
dekhata gohūṁ kara hiya phāṭā āne tahāṁ hoba jahaṁ āṭā
taba pīse jaba pahilehiṃ dhoe kāpara chāni māṁḍi bhala poe
karila cad̤he tahaṁ pākahiṃ pūrīṃ mūṁṭhihi māṁha rahahiṃ sau cūrīṃ
jānahuṁ seta pīta ūjarī lainū cāhi adhika koṃvarī
mukha melata khina jāhiṃ bilāī sahasa savāda pāva jo khāī
lucuī poi ghīya so bheīṃ pācheṃ cahīṃ khāṁḍa soṃ jeīṃ
pūri sohārī karī ghiu cuvā chuvata bilāhiṃ ḍaranha ko chuvā
kahī na jāi miṭhāī kahati mīṭhi suṭhi bāta jeṃvata nāhiṃ aghāi koi hiya baru jāi sirāta
sījhahiṃ cāura barani na jāhīṃ barana barana saba sugaṁdha basāhīṃ
rāyabhoga au kājara rānī jhinavā raudā dāuda khānī
kapurakāṃta leṃjuri ritusārī madhukara ḍhelā jīrā sārī
ghirtakāṁdau au kuṁvara berāsū rāmarāsi āvai ati bāsū
kahia so soṃdhe lāṁbe bāṁke sagunī begarī pad̤hinī pāke
gad̤ahana jad̤ahana bad̤ahana milā au saṃsāra tilaka khaṁḍacilā
rāyahaṃsa au haṃsā bhaiṃrī rūpamāṁjari ketukī bikaurī
soraha sahasa barana asa sugaṁdha bāsanā chūṭi madhukara puhupa so parihare āi pare saba ṭūṭi
niramala māṁsu anūpa pakhārā tinha ke aba baranauṃ parakārā
kaṭavāṁ baṭavāṁ milā subāsū sījhā atabana bhāṁti garāsū
bahute soṃdhai ghirita baghārā au tahaṁ kuṃkuhaṁ pīsi utārā
seṃghā lona parā saba hāṁd̤ī kāṭe kaṃda mūra kai āṁd̤ī
sovā sauṃpha utāre dhanā tehi te adhika āva bāsanā
pāni utārā ṭāṁkahiṃ ṭāṁkā ghirita pareha rahā tasa pākā
auru kīnha māṁsunha ke khaṃḍā lāga curai so bad̤a bad̤a haṃḍā
chāgara bahuta samūṁce dhare sarāganhi bhūṁji jo asa jeṃvana jeṃvai uṭhai siṃgha asa gūṁji
bhūṁji samosā ghiya mahaṁ kād̤he laiṃga mirici tinha mahaṁ saba ḍād̤he
auru jo māṁsu anūpa so bāṁṭā bhe phara phūla āṁba au bhāṁṭā
nāraṁga dārivaṁ turuṁja jaṁbhīrā au hiṃduānā bālabāṁ khīrā
kaṭahara bad̤ahara teu saṁvāre nariyara dākha khajūra chohāre
au jāvaṁta khajehajā hohīṃ jo jehi barana savāda so ohīṃ
sirikā bhei kād̤hi te āne kaṁvala jo kīnha rahahiṃ bigasāne
kīnha masaurā dhani so rasoī jo kichu sabahi māṁsu huteṃ hoī
bārī āi pukārai liheṃ sabai phara chūṃcha saba rasa līnha rasoīṃ aba mo kahaṁ ko pūṁcha
kāṭe maṃcha meli dadhi dhoe au pakhāri cahuṁ bāra nicoe
karue tela kīnha basivārū meṃthī kara tehi dīnha dhuṁgārū
juguti juguti saba maṃcha baghāre āṁba cīri tehi māhaṁ utāre
ūpara tehiṃ tahaṁ caṭapaṭa rākhā so rasa parasa pāva jo cākhā
bhāṁti bhāṁti tinha khaṁḍarā tare aṃḍā tari tari behara dhare
ghiu ṭāṭaka mahaṁ sodhi serāvā paṃkhi baghāri kīnha aradāvā
kuṃkuhaṁ parā kapūra basāī laiṃga mirici tehi ūpara lāī
ghirita pareha rahā tasa hātha pahuṁca lahi būd̤a būd̤ha khāi tau hoi navajobana sau meharī lai ūd̤a
bhāṁti bhāṁti sījhī tarakārī kaiu bhāṁti kumhad̤ā kai phārī
bhai bhūṃjī lauā parabatī raitā kahaṁ kāṭe kai ratī
cukka lāi kai rīṃdhe bhāṁṭā aruī kahaṁ bhala arihana bāṁṭā
toraī ciciṃḍā ḍīṃḍasī tare jīra dhuṃgāri kalai saba dhare
paravara kuṁdurū bhūṁje ṭhād̤he bahute ghiyaṁ curucura kai kād̤he
karuī kād̤hi karailā kāṭe ādī meli tare kie khāṭe
rīṃdhe ṭhād̤ha seṃba ke phārā chauṃki sāga puni soṃghi utārā
sījhī saba tarakārī bhā jeṃvana saba ūṁca dahuṁ jeṃvata kā rūcai kehi para disṭi pahūṁca
ghirita karāhanhi behara dharā bhāṁti bhāṁti saba pākahiṃ barā
ekahi ādi mirica siuṁ pīṭhe auru jo dūdha khāṁḍa so mīṭhe
bhaī muṃgauchī miricaiṃ parīṃ kīnha muṃgaurā au gurabarī
bhaī meṃthaurī sirikā parā soṃṭhi lāi kai khirisā dharā
mīṭha mahiu au jīrā lāvā bhīji barī janu launū khāvā
khaṁḍuī kīnha aṃbacura tehiṃ parā laiṃga lāicī siṃuṁ khaḍi dharā
kad̤hī saṁvārī au ḍubhukaurī au khaṁḍavānī lāi baraurī
pāna lāi kai riṃkavacha chauṃke hīṃgu miṃrica au āda eka kaṭhahaṁḍī jeṃvata sattari sahasa savāda
taharī pāki loni au garī parī cirauṃjī au khuruhurī
ghirita bhaṁṃji kai pākā peṭhā au bhā aṃbrita guraṁba mareṭhā
cuṃbaka lohad̤ā auṭā khovā bhā haluvā ghiu karai nicovā
sikharana soṃdhi chanāī gād̤hī jāmā dūdha dahiu siuṁ sād̤hī
aura dahiu ke moraṁḍa bāṁdhe au saṃdhāna bahuta tinha sāṁdhe
bhai jo miṭhāī kahī na jāī mukha melata khinu jāi bilāī
moṃtilaḍu chāla aura murakurī māṁṭha perāka buṁda ḍhurahurī
phenī pāpara bhūṁje bhae anega parakāra bhai jāuri pachiyāuri sījhā saba jeṃvanāra
jati parakāra rasoiṁ bakhānī taba bhai jaba pānī sauṃ sānī
pānī mūla parekhau koī pānī binā savāda na hoī
aṃbrita pāni na aṃbrita ānā pānī soṃ ghaṭa rahai parānā
pāni dūdha mahaṁ pānī ghīū pāni ghaṭeṃ ghaṭa rahai na jīū
pānī māhaṁ samānī jotī pānihi upajai mānika moṃtī
pānī saba mahaṁ niramari karā pāni jo chuvai hoi niramarā
so pānī mana garaba na karaī sīsa nāi khāle kahaṁ ḍharaī
muhamada nīra gaṁbhīra jo sonai milai samuṁda bhare te bhārī hoi rahe chūche bājahiṃ duṃda
sījhi rasoī bhaeu bihānū gad̤ha dekhai gavanai sulatānū
kavaṁla sahāi sūra saṁga līnhā rāghau cetani āgeṃ kīnhā
tetakhana āi bevāna pahūṁcā mana soṃ adhika gaṁgana sauṃ ūṁcā
ugharī paṁvari calā sulatānū jānahuṁ calā gaṁgana kahaṁ bhānū
paṁvari sāta sātau khaṁḍa bāṁkī sātau gad̤hi kād̤hī dai ṭāṁkī
jānu ureha kāṭi saba kād̤hīṃ citra mūrati janu binavahiṃ ṭhād̤hīṃ
āju paṁvari mukha bhā niramārā jauṃ sulatāna āi pagu dharā
lakha lakha baiṭha paṁvariyā jinha soṃ navahiṃ karori tinha saba paṁvari ughārī ṭhāḍha bhae kara jori
sātahuṁ paṁvarinha kanaka kevārā sātahuṁ para bājahiṃ ghariyārā
sātahuṁ raṃga so sātahuṁ pavaṁrī taba tahaṁ cad̤hai phirai sata bhaṁvarī
khaṁḍa khaṁḍa sājī pālaka pīd̤hī jānahuṁ iṃdra loka kī sīd̤hī
caṃdana birikha suhāī chāṁhāṁ aṃbrita kuṃḍa bhare tehi māhāṁ
phere khajehajā dārivaṁ dākhā jo ohi paṃtha jāi so cākhā
sone ka chāta siṃghāsana sājā paiṭhata paṁvari milā lai rājā
cad̤hā sāhi citaura gad̤ha dekhā saba saṃsāra pāṁva tara lekhā
sāhi jabahi gad̤ha dekhā kahā dekhi kai sāju kahia rāja phura tākara saraga karai jo rāju
cād̤hi gad̤ha ūpara basagati dekhī iṃdrapurī so jānu bisekhī
tāla talāva sarovara bhare au aṁbarāuṁ cahūṁ disi phare
kuṁvā bāvarī bhāṁtinha bhāṁtī mad̤ha maṃḍapa tahaṁ bhe cahuṁ pāṁtī
rāya rāṁka ghara ghara sukha cāū kanaka maṁdila naga kīnha jarāū
nisi dina bājahiṃ maṃdira tūrā rahasa koḍa saba loga se edūrā
ratana padāratha naga jo bakhāne khorinha mahaṁ dekhia chiriāne
maṁdila maṁdila phulavārī bārī bāra bāra tahaṁ cittarasārī
pāṁsā sāri kuṁvara saba khelahiṃ sravananha gīta onāhiṃ caina cāu tasa dekhā janu gad̤ha cheṃkā nāhiṃ
dekhata sāhi kīnha tahaṁ pherā jahāṁ maṁdila padumāvati kerā
āsa pāsa saravara cahuṁ pāsāṁ māṁjha madila janu lāga akāsāṁ
kanaka saṁvāri naganhi saba jarā gaṁgana cāṁda janu nakhatanha bharā
saravara cahuṁ disi puraini phūlī dekhā bāri rahā mana bhūlī
kuṁvara lākha dui bāra agore duhuṁ disi paṁvari ṭhād̤ha kara jaure
sāradūra duhuṁ disi gad̤hi kād̤he gala gājahiṃ jānahuṁ risi bād̤he
jāvaṁta kahiai citra kaṭāū tāvaṁta paṁvarinha lāga jarāū
sāhi maṁdila asa dekhā janu kabilāsa anūpa jākara asa dhaurāhara so rānī kehi rūpa
nāṁghata paṁvari gae khaṁḍa sātā sonai puhumi bichāvana rātā
āṁgana sāhi ṭhād̤ha bhā āī maṁdila chāṁha ati sītali pāī
cahūṁ pāsa phulavārī bārī māṁjha siṃghāsana dharā saṁvārī
janu basaṃta phūlā saba sone haṁsahi phūla bigasahiṃ phara lone
jahāṁ so ṭhāṁu disṭi mahaṁ āvā darapana bhā darasana dekharāvā
tahāṁ pāṭa rākhā sulatānī baiṭha sāhi mana jahāṁ so rānī
kaṁvala subhāi sūra sauṃ haṁsā sūra ka mana so cāṁda pahaṁ basā
so pai jāna pema rasa hiradaiṃ pema aṁkūra caṃda jo basai cakora cita nainanha āva na sūra
rānī dhaurāhara uparāhīṃ garabanha disṭi na karahi tarāhīṃ
sakhīṃ sahelīṃ sātha baīṭhī tapai sūra sasi āva na ḍīṭhī
rājā seva karai kara joreṃ āju sāhi ghara āvā moreṃ
naṭa nāṭaka paturini au bājā āni akhāra sabai tahaṁ sājā
pema ka lubudha bahira au dhaṃdhā nāca koḍa jānahuṁ saba dhaṃdhā
jānahuṁ kāṭha nacāvai koī jo jiyaṁ nāṁca na paragaṭa hoī
paragaṭa kaha rājā sauṃ bātā guputa pema padumāvati rātā
gīta nāda jasa dhaṃdhā dhikai biraha kai āṁca mana kī ḍori lāgi tehi ṭhāṁī jahāṁ so gahi guna khāṁca
gorā bādila rājā pāhāṁ rāuta duvau duvau janu bāhāṁ
āi sravana rājā ke lāge mūṁsi na jāhi purukha jau jāge
bācā parakhi turuka hama būjhā paragaṭa meru guputa dara sūjhā
tumha na karahu turukanha sauṃ merū chara pai karahiṃ aṃta ke pherū
bairī kaṭhina kuṭila jasa kāṁṭā ohi makoi rahi cūrihi āṁṭā
saturu koṭi jauṃ pāia goṭī mīṭhe khāṁḍa jeṃvāia roṭī
hama so ocha kai pāvā chātū mūla gae saṁga rahai na pātū
ihau kisna bali bāra jasa kīnha cāha chara bāṁdha hama bicāra asa āvai merahi dīja na kāṁdha
suni rājā hieṁ bāta na bhāī jahāṁ meru tahaṁ asa nahiṃ bhāī
maṃdahi bhala jo karai bhalu soī aṃtahu bhalā bhale kara hoī
saturu jauṃ bikha dai cāhai mārā dījai lona jānu bikha sārā
bikha dīnhe bikhadhara hoi khāī lona dekhi hoi lona bilāī
māreṃ kharaga kharaga kara leī mārai lona nāi sira deī
kauravaṁ bikha jauṃ paṃḍavanha dīnhā aṃtahuṁ dāṁva paṃḍavanha līnhā
jo chara karai ohi chara bājā jaiseṃ siṃgha majūsā sājā
rājaiṃ lonu sunāvā lāga duhūṁ jasa lona āe koṃhāi maṃdila kahaṁ siṃgha jānu augauna
rājā keṃ soraha sai dāsīṃ tinha mahaṁ cuni kād̤hīṃ caurāsīṃ
barana barana sārīṃ pahirāīṃ nikasi maṁdila huteṃ sevāṁ āīṃ
janu nisarīṃ saba bīra bahūṭīṃ rāyamunī pijara huti chūṭīṃ
sabai prathama jobana sauṃ sohīṃ naiṃna bāna au sāraṁga bhaiṃhīṃ
mārahiṃ dhanuka pheri sara ohīṃ panaghaṭa ghāṭa ḍhaṃga jita hohīṃ
kāma kaṭākha rahaiṃ cita haranī eka eka teṃ āgari baranī
jānahuṁ iṃdra loka teṃ kād̤hīṃ pāṁtinha pāṁti bhaī saba ṭhād̤hīṃ
sāhi pūṁcha rāghau kahaṁ sara tīkhe naināhaṁ taiṃ jo paduminī baranī kahu so kavana inha māhaṁ
dīragha āu puhumipati bhārī inha maha nāhiṃ paduminī nārī
yaha phulavāri so ohi kī dāsī kahaṁ vaha keta bhaṁvara saṁga bāsī
vaha so padāratha ei saba moṃtīṃ kahaṁ vaha dīpa pataṁga jehi jotī
ye saba taraīṃ seva karāhīṃ kahaṁ vaha sasi dekhata chapi jāhīṃ
jau lahi sūra ki disṭi akāsū taba lagi sasi na karai paragāsū
suni kai sāhi disṭi tara nāvā hama pāhuna eka maṁdila parāvā
pāhuna ūpara herai nāhīṃ hanā rāhu arajuna parichāhīṃ
tapai bīja jasa dharatī sūkha biraha kai ghāya kaba sudisṭi kai barisai tana tarivara hoi jāya
seva karahiṃ dāsī cahuṁ pāsāṁ acharīṃ jānu iṃdra kabilāsāṁ
koi loṭā koṃpara lai āīṃ sāhi sabhā saba hātha dhovāīṃ
koī āgeṃ panavāra bichāvahiṃ koī jeṃvana saba lai lai āvahiṃ
koī māṁḍi jāhiṃ dhari jorī koī bhāta parosahiṃ pūrī
koī lai lai āvahiṃ thārā koi parasahiṃ bāvana parakārā
pahiri jo cīra parosai āvahiṃ dosaraiṃ auru barana dekharāvahiṃ
barana barana pahirahiṃ hara pherā āva jhuṃḍa jasa acharinha kerā
puni saṁdhāna bahu ānahiṃ parasahiṃ būkahiṃ būka karai saṁvāra gosāīṃ jahāṁ parai kichu cūka
jānahuṁ nakhata rahahiṃ ravi sevāṁ binu sasi sūrahi bhāva na jeṃvāṁ
saba parakāra phirā hara phereṃ herā bahuta na pāvā hereṃ
parī asūjha sabai tarakārī lonī binā lona saba khārī
maṃcha chuai āvahiṃ kara kāṁṭe jahāṁ kaṁvala tahaṁ hātha na āṁṭe
mana lāgeu tehi kaṁvala kī ḍaṃḍī bhāvai nahiṃ ekauṃ kaṭhahaṃḍī
so jeṃvana nahiṃ jākara bhūkhā tei binu lāga jānu saba rūkhā
anabhāvata cākhai bairāgā paca aṃbrita jānahuṁ bikha lāgā
baiṭhi siṃghāsana gūṁjai siṃgha care nahiṃ ghāsa jauṃ lahi miriga na pāvai bhojana ganai upāsa
pāni liheṃ dāsīṃ cahuṁ orā aṃbrita bānī bhareṃ kacorā
pānī dehiṃ kapūra ka bāsā piyai na pānī darasa piyāsā
darasana pāni dei tau jīyauṃ binu rasanā nainanha sauṃ pīyauṃ
pīu sevātī buṃdahi aghā kaunu kāja jauṃ barisai maghā
puni loṭā koṃpara lai āīṃ kai nirāsa aba hātha dhovāīṃ
hātha jo dhovai biraha karorā savari saṁvari mana hātha mirorā
bidhi milāu jāsauṃ mana lāgā jori na toru pema kara tāgā
hātha dhoi jasa baiṭheu ūbhi līnha tasa sāṁsa saṁvarā soī gosāīṃ dehi nirāsahi āsa
bhai jevanāra phirā khaṁḍavānī phirā aragajā kuṃkuhaṁ bānī
naga amola sau thārā bhare rājaiṃ sevā āni kai dhare
binatī kīnha ghāli giyaṁ pāgā e jaga sūra sīu mohi lāgā
auguna bharā kāṁpa yaha jīū jahāṁ bhāna rahai tahai na sīū
cārihuṁ khaṃḍa bhāna asa tapā jehi kī disṭi raini masi chapā
kaṁvala bhāna dekhe pai haṁsā au bhānahi cāhai paragasā
au bhānahi asi niramari karā darasa jo pāva soi niramarā
ratana syāmi tahaṁ raini masi e rabi timira saghāra karu sudisṭi au kiripā devasa dehi ujiyāra
suni binatī bihaṁsā sulatānū sahasahuṁ karā dipai jasa bhānū
anu rājā tūṁ sāṁca jad̤āvā bhai sudisṭi so sīu chad̤āvā
bhāna kī sevā jākara jīū tehi masi kahāṁ kahāṁ tehi sīu
khāhi desa āpana karu sevā auru deuṁ māṁḍau tohiṃ devā
līka pravāna purukha kara bolā dhuva sumeru tehi uparai ḍolā
bahu pasāu dīnha naga sūrū lābha dekhāi līnha caha mūrū
haṁsi haṁsi bolai ṭekai kāṁdhā prīti bhulāi cahai chari bāṁdhā
māyā boli bahuta kai pāna sāhi haṁsi dīnha pahileṃ ratana hātha kai cahai padāratha līnha
mayā sūra parasana bhā rājā sāhi khela saṁtaraja kara sājā
rājā hai jau lahi sira ghāsū hama tumha gharika karahiṃ bisarāmū
darapana sāhi paiṃta tahaṁ lāvā dekhauṃ jabahi jharoṃkheṃ āvā
khelahiṃ duvau sāhi au rājā sāhi ka rukha darapana raha sājā
pema ka lubudha payādeṃ pāūṁ calai sauhaṁ tākai konahāūṁ
ghorā dai pharajī baṁdi lāvā jehi moharā rukha cahai so pāvā
rājā phīla dei saha māṁgā saha dai sāhi pharajī diga khāṁgā
phīlahi phīla ḍhukāvā bhae duvau cau daṃta rājā cahai buruda bhā sāhi cahai saha maṃta
sūra dekhi oi taraīṃ dāsīṃ jahaṁ sasi tahāṁ jāi paragāsīṃ
sunā jo hama ḍhīlī sulatānū dekhā āju tapai jasa bhānū
ūṁca chatra tākara jaga māṁhāṁ jaga jo chāṁha saba ohi kī chāṁhāṁ
baiṭhi siṃghāsana garabanha gūṁjā eka chatra cārihuṁ khaṁḍa bhūṁjā
sauhaṁ na nirakhi jāi ohi pāhīṃ sabai navahiṃ kai disṭi tarāhīṃ
mani māṁtheṃ ohi rūpa na dūjā saba rupavaṃta karahiṃ ohi pūjā
hama asa kasā kasauṭī ārasi tahūṁ dekhu kaṃcana kasa pārasa
pātasāhi ḍhīlī kara kata citaura mahaṁ āva dekhi lehi padumāvati hiyaṁ na rahai pachitāva
bigasi jo kumuda kahai sasi ṭhāṁū bigasā kaṁvala sunata rabi nāūṁ
bhai nisi sasi dhaurāhara cad̤hī soraha karā jaisi bidhi gad̤hī
bihaṁsi jharokheṃ āi sarekhī nirakhi sāhi darapana mahaṁ dekhī
hotahi darasa parasa bhā lonā dharatī saraga bhaeu saba sonā
rukha māṁgata rukha tāsauṃ bhaeū bhā saha māṁta khela miṭi gaeū
rājā bhedu na jānai jhāṁpā bhai bikha nāri pavana binu kāṁpā
rāghau kahā ki lāga supārī lai pauḍhāvahu seja saṁvārī
raini bihānī bhora bhā uṭhā sūra taba jāgi jauṃ dekhai sasi nāhīṃ rahī karā cita lāgi
bhojana pema so jāna jo jeṃvā bhaṁvara na tajai bāsa rasa kevā
darasa dekhāi jāi sasi chapī uṭhā bhāna jasa jogī tapī
rāghau cetana sāhi pahaṁ gaeū sūruja dekha kaṁvala bikha bhaeū
chatrapatī mana kahāṁ pahūṁcā chatra tumhāra gaṁgana para ūṁcā
pāṭa tumhāra devatanha pīṭhī saraga patāra raini dina ḍīṭhī
choha ta paluhai ukaṭhā rūkhā koha na mahi sāyara saba sūkhā
sakala jagata tumha nāvai māṁthā saba kī jiyani tumhāre hāthā
dina na naiṃna tumha lāvahu raini bihābahu jāgi aba niciṃta asa soe kāhe belaṁba asi lāgi
dekhi eka kautuka hauṃ rahā ahā aṁtarapaṭa pai nahiṃ ahā
saravara eka dekha maiṃ soī ahā pāni pai pāni na hoī
saraga āi dharatī mahaṁ chāvā ahā dharati pai dharati na āvā
tehi mahaṁ hai puni maṃḍapa ūṁcā karahi ahā pai kara na pahūṁcā
tehi maṃdila mūrati maiṃ dekhī binu tana binu jiya jiyaiṃ bisekhī
cāṁda saṁpūrana janu hoi tapī pārasa rūpa darasa dai chapī
aba jahaṁ citra disai jiu tahāṁ bhāna amāvasa pāvai kahāṁ
bigasā kaṁvala saraga nisi janahuṁ lauki gā bīju yahau rāhu bhā bhānahi rāghau manahiṃ patīju
ati bicitra dekheuṁ so ṭhād̤hī cita kai citra līnha jiya kād̤hī
siṃgha kī laṃka kuṃbhasthala jorū aṃkusa nāga mahāvata morū
tehi ūpara bhā kaṁvala bigāsū phira ali līnha puhupa rasa bāsū
duhuṁ khaṃjana bica baiṭheu suvā duija ka cāṁda dhanuka lai uvā
miriga dekhāi gavana phiri kiyā sasi bhā nāga suruja bhā diyā
suṭhi ūṁce dekhata aucakā disṭi pahuṁci kara pahuṁci na sakā
bhujā bihūni disṭi kata bhaī gahi na sakī dekhata vaha gaī
rāghau āghau hota jauṃ kata āchata jiyaṁ sādha ohi binu āgha bāgha bara sakai ta lai aparādha
rāghau sunata sīsa bhūiṁ dharā juga juga rāja bhāna kai karā
ohi karā au rūpa bisekhī niscaiṃ tumha padumāvati dekhī
kehari laṃka kuṁbhasthala hiyā gīvaṁ maṃjūra alaka rabi diyā
kaṁvala badana au bāsa samīrū khaṃjana naina nāsikā kīrū
bhauhaṁ dhanuka sasi duija lilāṭū saba rāninha ūpara vaha pāṭū
soī miriga dekhāi jo gaeū benī nāga diyā cita bhaeū
darapana mahaṁ dekhī parichāṁhīṃ so mūrati jehi tana jiya nāhīṃ
sabahi siṃgāra banī dhani aba soī mata kīja alaka jo lagune adhara keṃ so gahi kai rasa līja
mata bhā māṁgā begi bevānū calā sūra saṁvarā asthānū
calana paṃtha rākhā jo pāū kahāṁ rahana thira kahāṁ baṭāū
paṃthika kahāṁ kahāṁ sustāī patha caleṃ pai paṃtha sirāī
chara kījai bara jahāṁ na āṁṭā lījai phūla ṭāri kai kāṁṭā
bahuta mayā suni rājā phūlā calā sātha pahuṁcāvai bhūlā
sāhi hetu rājā sauṃ bāṁdhā bātanha lāi līnha gahi kāṁdhā
ghiu madhu sāni dīnha rasa soī jo mukha mīṭha peṭa bikha hoī
amia bahana au māyā ko na mueu rasa bhīji saturu marai jauṃ aṃbrita kata tākahaṁ bikha dīji
ehi jaga bahuta nadī jala jūd̤ā kauna pāra bhā ko nahiṃ būd̤ā
ko na aṃdha bhā āṁkhi na dekhā ko na bhaeu ḍiṭhiyāra sarekhā
rājā kahaṁ biyādhi bhai māyā tāji kabilāsa pare bhuiṁ pāyā
jehi kārana gad̤ha kīnha agūṭhī kata chāṁd̤ai jauṃ āvai mūṁṭhī
saturuhi kou pāva jauṃ bāṁdhī chāṁd̤i āpu kahaṁ karai biyādhī
cārā meli dharā jasa māchūṁ jala huṁti nikasi sakati muva kāchū
maṃtranha nāga peṭāreṃ mūṁdā bāṁdhā miriga paigu nahiṃ khūṁdā
rājā dharā āni kai au pahirāvā loha aisa loha so pahirai jo ceta syāmi kahaṁ doha
pāyanha gād̤hī berīṃ parīṃ sāṁkari gīṃva hātha hathakarīṃ
auṃ dhari bāṁdhi maṁjūsā melā asa saturuhu jani hoi duhelā
suni citaura mahaṁ parā bhagānā desa desa cārihuṁ khaṁḍa jānā
āju narāena phira jaga khūṁdā āju siṃgha maṃjūsā mūṁdā
āju khase rāvana dasa māṁthā āju kānha kārī phana nāthā
āju parāna kaṃsaseni ḍhīlā āju mīna saṃkhāsura līlā
āju pare paṃḍau baṁdi māhāṁ āju dusāsana uparī bāhāṁ
āju dharā bali rājā melā bāṁdhi patāra āju sūra dina aṁthavā bhā citaura aṁdhiyāra
deva sulemāṁ kī baṁdi parā jahaṁ lagi deva sabahi sata harā
sāhi līnha gahi kīnha payānā jo jahaṁ saturu so tahāṁ bilānā
khurāsāna au ḍarā hareū kāṁpā bidara dharā asa deū
biṃdhi udaigiri dhavalāgiri kāṁpī sisṭi dohāī phirī
uvā sūra bhai sāmuhaṁ karā pālā phūṭi pāni hoi ḍharā
ḍaṃḍavai ḍāṁd̤a dīnha jahaṁ tāīṃ āi so ḍaṁḍavata kīnha sabāīṃ
duṃdi ḍāṁd̤i saba saragahi gaī puhumi jo ḍolī so asthira bhaī
pātasāhi ḍhīlī mahaṁ āi baiṭha sukha pāṭa jinha jinha sīsa uṭhāe dharatī dhare līlāṭa
habasī baṃdivāna jiyabadhā tehi sauṃpā rājā agidadhā
pāni pavana kahaṁ āsa kareī so jiya badhika sāṁsa nahiṃ deī
māṁgata pāni āgi lai dhāvā moṃgaruhūṁ eka āi sira lāvā
pāni pavana taiṃ piyā so piyā aba ko āni dei pāpiyā
taba citaura jiya ahā na toreṃ pātasāhi hai sira para moreṃ
jabahiṃ haṁkārahi hai uṭhi calanā so kata karauṃ hoi kara malanā
karauṃ so mīta gād̤hi baṃdi jahāṁ pāni pavana pahuṁcāvai tahāṁ
jala aṃjuli mahaṁ sovā samuṁda na saṁvarā jāgi aba dhari kād̤hā maṃcha jeuṁ pānī māṁgata āgi
puni cali dui jana pūṁchai āe ohi suṭhi dagadha āi dekharāe
tūṁ marapurī na kabahuṁ dekhī hād̤a jo bithureṃ dekhi na lekhī
jāne nahiṃ ki hoba asa mahūṁ khojeṃ khoja na pāuba kahūṁ
aba hama utara dehi re devā kavane garaba na māne sevā
tohi asa keta gād̤i khani mūṁde bahuri na nikasi bāra kai khūṁde
jo jasa haṁsai so taisai rovā kheli hāṁsi ehi bhuiṁ pai sovā
tasa apane muṁha kād̤he dhuvāṁ cāhasi parā naraka ke kuṁvā
jarasi marasi aba bāṁdhā taisa lāga tohi dokha abahūṁ mānu paduminī jauṃ cāhasi bhā mokha
pūṁchehi bahuta na bolā rājā līnhesi cūpi mīṃcu mana sājā
khanigad̤a obarī mahaṁ lai rākhā niti uṭhi dagadha hohiṃ nau lākhā
ṭhāṁu o sāṁkara au aṁdhiyārā dosari karavaṭa lei na pārā
bīchī sāṁpi āni tahaṁ mele bāṁkā āni chuvāvahiṃ hele
dahakahiṃ saṁḍasī chūṭahiṃ nārī rāti devasa dukha gaṃjana bhārī
jo dukha kaṭhina na sahā pahārū so aṁgavā mānusa sira bhārū
jo sira parai sarai so saheṃ kachu na basāi kāhu ke kaheṃ
dukha jārai dukha bhūṁjai dukha khovai saba lāja gājahi cāhi garuva dukha dukhī jāna jehi bāja
padumāvatī binu kaṃta duhelī binu jala kaṁvala sūkhi jasi belī
gād̤hi prīti piya mo soṃ lāe ḍhīlī jāi niciṃta hoi chāe
koi na bahurā nibahura desū kehi pūchauṃ ko kahai saṁdesū
jo gaunai so tahāṁ kara hoī jo āvai kachu jāna na soī
agama paṃtha piya tahāṁ sidhāvā jo re jāi so bahuri na āvā
kuṁā ḍhāra jala jaisa bichauvā ḍola bhareṃ nainanha tasa rovā
leṃjuri bhaī nāṁha binu tohī kuvāṁ parī dhari kād̤hahu mohī
naina ḍola bhari ḍhārai hieṁ na āgi bujhāi gharī gharī jiu bahurai gharī jiu jāi
nīra gaṁbhīra kahāṁ ho piyā tuma binu phāṭa sarovara hiyā
gaehu herāi biraha ke hāthā calata sarovara līnha na sāthā
carata jo paṃchi keli kai nīrā nīra ghaṭai kou āva na tīrā
kaṁvala sūkha paṁkhurī biharānī kana kana hoi mili chāra ud̤ānī
biraha reti kaṃcana tanu lāvā cūna cūna kai kheha milāvā
kanaka jo kana kana hoi biharāī piya pai chāra sameṃṭai āī
biraha pavana yaha chāra sarīrū chārahu āni milā bahu nīrū
abahuṁ mayā kai āi jiyābahu bithurī chāra sameṃṭi nava avatāra hoi nai kāyā darasa tumhāreṃ bheṃṭi
naiṃna sīpa moṃtinha bhara āṁsū ṭuṭi ṭuṭi parahiṃ karai tana nāṁsū
padika padāratha padumini nārī piya binu bhai kaud̤ī bara bārī
saṁga lai gaeu ratana saba jotī kaṃcana kayā kāṁcu bhai potī
būd̤ati hauṃ dukha udadhi gaṁbhīrā tumha binu kaṃta lāva ko tīrā
hieṁ biraha hoi cad̤hā pahārū jala jobana sahi sakai na bhārū
jala mahaṁ agini so jāna bichūnā pāhana jarai hoi jari canā
kavane jatana kaṃta tumha pāpauṃ āju āgi hauṃ jarata bujhāvauṃ
kavana khaṃḍa hauṃ herauṃ kahāṁ milahu ho nāhaṁ hereṃ katahuṁ na pāvauṃ basahu tau hiradai māhaṁ
kuṃbhalaneri rāya devapālū rājā kera saturu hiya sālū
oiṁ puni sunā ki rājā bāṁdhā pāchila baira saṁvāri chara sāṁdhā
satura sāla taba nevarai soī jau ghara āva satura kai joī
dūtī eka biridha ohi ṭhāūṁ bāṁbhani jāti kamodini nāūṁ
ohi haṁkāri kai bīrā dīnhā tore bara maiṃ bara jiya kīnhā
tūṁ kumudinī kaṁvala ke niyare saraga jo cāṁda basai tuva hiyare
citaura mahaṁ jo paduminī rānī kara bara chara so dehi mohiṃ ānī
rūpa jagata mani mohani o padumāvati nāuṁ koṭi daraba tohi dehūṁ āni karasi eka ṭhāuṁ
kumudini kahā dekhu maiṃ so hauṃ mānusa kāha devatā mohauṃ
jasa kāṁvarū camārī lonā ko na charā pād̤hita au ṭonā
bisahara nāṁcahi pād̤hita māreṃ au dhari mūṁdahiṃ ghāli peṭāreṃ
birikha calai pād̤hita kī bolā nadī ulaṭi baha parabata ḍolā
pād̤hita harai paṁḍita mati gahire auru ko aṃdha gūṁga au bahire
pād̤hita ausi devatanha lāgā mānusa kā pād̤hita huti bhāgā
pād̤hita kai suṭhi kād̤hata bānī kahāṁ jāi padumāvati rānī
dūtī bahuta paija kai bolī pād̤hita bola jākara satta sumeṃru hai lāgai jagata na ḍola
dūtī dūta pakavāna jo sāṁdhe moṃtilaḍu kīnha khiraurā bāṁdhe
māṁṭha perāka phenī au pāpara bhare bojha dūtī kai kāpara
lai pūrī bhari ḍāla achūtī citaura calī paija kai dūtī
biridha baesa jo bāṁdhai pāū kahāṁ so jobana kata bevasāū
tana bud̤hāi mana būd̤ha na hoī bala na rahā lālaca jiya soī
kahāṁ so rūpa dekhi jaga rātā kahāṁ so garaba hasti jasa māṁtā
kahāṁ so tīkha naina tana ṭhād̤hā saba māri jobana puni kād̤hā
muhamada biriṃdha jo nai calai kāha calai bhuiṁ ṭoi jobana ratana herāna hai maku dharatī mahaṁ hoi
āi kamodini citaura cad̤hī johana mohana pād̤hita paḍhī
pūṁchi līnha ranivāṁsa baroṭhā paiṭhi paṁvari bhītara jahaṁ koṭhā
jahaṁ padumāvati sasi ujiyārī lai dūtī pakavāna utārī
bāṁha pasāri dhāi kai bheṃṭī cīnhai nahiṃ rājā ke beṭī
hauṃ bāṁbhani jehi kumudini nāṁū hama tumha upanī ekahi ṭhāṁū
nāṁu pitā kara dūbe benī sadā purohita gaṃghrapa senī
tumha bārī taba siṃghala dīpāṁ līnheṃ dūdha piāiuṁ chīpāṁ
ṭhāuṁ kīnha maiṃ dosara kuṃbhalanerihi āi suni tumha kahaṁ citaura mahaṁ kahiuṁ ki bheṃṭauṃ jāi
suni niscai naihara kai koī gareṃ lāgi padumāvati roī
naina gaṁgana rabi binu aṁdhiyāre sasi mukha āṁsu ṭūṭa janu tāre
jaga aṁdhiyāra gahana dina parā kaba lagi sasi nakhatanha nisi bharā
māi bāpa kata janamī bārī daiu tuhūṁ na janmatahi mārī
kata biyāhi dukha dīnha duhelā citaura paṭhai kaṃta baṁdi melā
aba eha jīvana bādi jo maranā bhaeu pahāra jarama dukha maranā
nisari na jāi nilaja yaha jīū dekhauṃ maṃdila sūna baṁdi pīū
kuhuṁki jo roī sasi nakhata nainanha rāta cakora abahūṁ bolahi tehiṃ kahuṁki kokila cātika mora
kumudini kaṃṭha lāṁgi suṭhi roī puni lai roga vāri mukha dhoī
tūṁ sasi rūpa jagata ujiyārī mukha na jhāṁpu nisi hoī aṁdhiyārī
suni cakora kokila dukha dukhī ghuṁghucī bhaī naina kara mukhī
ketau dhāi marai koi bāṭā so pai pāva jo likhā lilāṭā
jo pai likhā āna nahiṃ hoī kata dhāvai kata rovai koī
kata koī iṃcha karai au pūjā jo bidhi likhā so hoi na dūjā
jeta kamodini baina kareī tasa padumāvati sravana na deī
seṃdūra cīra maila tasa sūkhi rahe saba phūla jehiṃ siṃgāra piu taji gā jarama na bahurai mūla
puni pakavāna ughāre dūtī padumāvatī nahiṃ chuvai achūtī
mohiṃ apane piya kera khaṃbhārū pāna phūla kasa hoi ahārū
mo kahaṁ phūla bhae jasa kāṁṭe bāṁṭi dehu jehi cāhahu bāṁṭe
ratana chue jinha hāthanha seṃtī auru na chuauṃ so hātha saṁketī
ohi ke raṁga tasa hātha maṁjīṭhī mukutā leuṁ tau ghuṁghucī ḍīṭhī
naina karamukhe rātī kāyā moṃti hohiṃ ghuṁghucī jehi chāyā
asa kara ocha naina hatyāre dekhata gā piu gahai na pāre
kā tehi chuauṃ pakāvana gura karuvā ghiu rūkha jehi mili hota savāda rasa lai so gaeu saba bhūkha
kumudini rahī kaṁvala ke pāsā bairī suruja cāṁda kī āsā
dina kuṁbhilāni rahai bhai corū raini bigasi bātanha kara bhorū
kata tūṁ bāri rahasi kuṁbhilānī sūkhi beli jasa pāva na pānī
abahīṃ kaṁvala karī tūṁ bārī koṃvali baesa uṭhata paunārī
bairini tori maili au rūkhī saravara māṁjha rahasi kata sūkhī
pāna beli bidhi kayā jamāī sīṃcata rahai tabahiṃ paluhāī
karu siṃgāra sukha phūla taṁborā baiṭhu siṃghāsana jhūlu hiṃḍorā
hāra cīra tana pahirahi sira kara karahi saṁbhāra bhoga māni le dina dasa jobana ke paisāra
bihaṁsi jo kumudini jobana kahā kavala jo bigasā saṃpuṭa gahā
kumudini kahu jobana tehi pāhāṁ jo āchahi piya kī sukha chāṁhāṁ
jākara chativanu bāhara chāvā so ujāra ghara ko re basāvā
ahā jo rājā raini aṁjorā kehi ka siṃghāsana kehi ka hiṃḍorā
ko pālaka sovai ko mād̤hī sovanihāra parā baṁdi gād̤hī
jehi dina gā ghara bhā aṁdhiyārā saba siṃgāra lai sātha sidhārā
kayā beli taba jānauṃ jāmī sīṃcanihāra āva ghara syāmī
taba lagi rahauṃ jhūri asi jaba lahi āva so kaṃta yahai phūla yaha seṃdura nava hoi uṭhai basaṃta
jani tūṁ bāri karasi asa jīū jau lahi jobana to lahi pīū
purukha siṃgha āpana kehi kerā eka khāi dosareha muṁha herā
jobana jala dina dina jasa ghaṭā bhaṁvara chapāi haṃsa paragaṭā
subhara sarovara jau lahi nīrā bahu ādara paṃchī bahu tīrā
nīra ghaṭeṃ puni pūṁcha na koī berasi jo līja hātha raha soī
jaba lagi kāliṃdirī berāsī puni surasari hoi samuṁda garāsī
jobana bhaṁvara phūla tana torā biridha poṃcha jasa hātha marorā
krisna jo jobana karata tana mayā gunata nahiṃ sātha charikai jāihi bāna lai dhanuka chāṁd̤i tohi hātha
kita pāvasi puni jobana rātā maimaṁta cad̤hā syāma sira chātā
jobana binā biridha hoi nāūṁ binu jobana thākasi saba ṭhāūṁ
jobana herata milai na herā tehi bana jāihi karihi na pherā
ihi jo kesa naga bhaṁvara jo basā puni baga hohiṃ jagata saba haṁsā
seṃbara sei nā cita karu suvā puni pachitāsi aṃta hoi bhuvā
rūpa tora jaga ūpara lonā yaha jovana pāhuna jaga honā
bhoga berāsa keri yaha berā māni lehi puni ko kehi kerā
uṭhata koṃpa tarivara jasa tasa jobana tohi rāta tau lahi raṃga lehi raci puni so piyara oi pāta
kumudinī baina sunāe jare padumini hiya aṁgāra jasa pare
raṁga tākara hauṃ jārauṃ racā āpana taji jo parāeṁ lacā
dosara karai jāi dui bāṭā rājā dui na hohiṃ eka pāṭā
jehi jiyaṁ pema prīti dina hoī sukha sohāga sauṃ nibahā soī
jobana jāu jāu so bhaṁvarā priya kī prīti so jāi na saṁvarā
ehi jaga jauṃ piya karihi na pherā ohi jaga milihi so dina dina merā
jobana mora ratana jahaṁ pīū bali sauṃpauṃ yaha jobana jīū
bharatha bichou piṃgalā āhi karata jiya dīnha hauṃ bisāri jauṃ jiyata hauṃ yahai dosa bahu kīnha
padumāvati so kavani rasoī jehi parakāra na dosara hoī
rasa dosara jehi jībha baīṭhā so pai jāna rasa khaṭṭā mīṭhā
bhavara bāsa bahu phūlanha leī phūla bāsa bahu bhaṁvaranha deī
taiṃ rasa parasa na dosara pāvā tinha jānā jinha līnha parāvā
eka curū rasa bharai na hiyā jo lahi nahiṃ bhara dosara piyā
tora jobana jasa samuṁda hilorā dekhi dekhi jiu būd̤ai morā
dina ka ora nahiṃ pāia baise jarama ora tuiṁ pāuba kaiseṃ
dekhi dhanuka tora nainā mohi lāgahiṃ bikha bāna bihaṁsi kaṁvala jauṃ mānaiṃ bhaṁvara milāvauṃ āni
kumudini tūṁ bairini nahiṃ dhāī muṁha masi boli cad̤hāvai āī
niramala jagata nīra kasa nāmā jauṃ masi parai sou hoi syāmā
jahaṁvāṁ dharama pāpa tahaṁ dīsā kanaka sohāga māṁjha jasa sīsā
jo masi parī bhaī sasi kārī so masi lāī desi mohi gārī
kāpara mahaṁ na chūṭa masi aṃkū so mohi lāe aisa kalaṃkū
syāmi bhaṁbara mora sūraja karā auru jo bhaṁvara syāma masi bharā
kaṁvala bhaṁvara rabi dekhai āṁkhī caṃdana bāsa na baiṭhe māṁkhī
syāmi samuṁda mora niramala ratanaseni jaga seni dosara sari jo kahāvai tasa bilāi jasa pheni
padumini binu masi bola na bainā so masi citra duhūṁ tora nainā
masi siṃgāra kājara saba bolā masi ka buṃda tila soha kapolā
lonā soi jahāṁ masi rekhā masi putarinha niramala jaga dekhā
jo masi ghāli naina duhuṁ līnhī so masi behara jāi na kīnhī
masi muṃdrā duhuṁ kuca uparāhīṃ masi bhaṁvarā jasa kaṁvala basāhīṃ
masi kesanha masi bhauhaṁ urehī masi binu dasana sobha nahiṃ dehī
so kasa seta jahāṁ masi nāhīṃ so kasa piṃḍa na jehi parichāhīṃ
asa devapāla rāu masi chatra dharā sira pheri citaura rāja bisari gā gaiuṁ jo kuṃbhalaneri
suni devapāla jo kuṃbhalanerī kaṁvala jo naina bhaṁvara ghani pherī
more piya ke saturu devapālū so kata pūja siṃgha sari bhālū
dokha bharā tana cetani kaisā tehi ka saṃdesa sunāvahi besā
sona nadī asa mora piya garuvā pāhana hoi parai jauṃ haruvā
jehi ūpara asa garuvā pīū so kasa ḍola ḍolāeṁ jīū
pherata naina ceri sau chūṭīṃ bhai kūṭani kuṭanī tasi kūṭī
kāna nāka kāṭe masi lāī bahu risi kād̤hi duvāra naṁghāī
muhamada garue jo bidhi gad̤he kā koī tinha phūṁka jinhake bhāra jagata thira ud̤ahiṃ na pavana ke jhūṁka
rānī dharamasāra puni sājā baṃdi mokha jehiṃ pāvai rājā
jāṁvata paradesī cali āvā anna dāna paya pāni piyāvā
jogī jatī āva jeta kaṃthī pūṁchai piyahi jāna koi paṃthī
deta jo dāna bāṁha bhai ūṁcī jāi sāhi pahaṁ bāta pahūṁcī
pātara eka hutī jogi suvāṁgī sāha akhāreṃ huti ohi māṁgī
jogini bhesa biyogini kīnhā siṃgī sabada mūla taṁtu līnhā
padumini kahaṁ paṭhaī kai jogini begi ānu kai biraha biyogini
catura kalā mana mohani parakāyā paravesa āi cad̤hī citaura gad̤ha hoi jogini ke bhesa
māṁgata rājabāra cali āī bhītara cerinha bāta janāī
jogini eka bāra hai koī māṁgai jaisa biyogini hoī
abahiṃ navala jobana tapa līnhe phāri paṭorā kaṃthā kīnhe
biraha bhabhūti jaṭā bairāgī chālā kāṁdha jāpa kaṁṭha lāgī
muṃdrā sravana ḍaṁḍa na thira jīū tana tirasūla adhārī pīū
chāta na chāṁha dhūpa jasa maraī pāyana pāṁvari bhūṁbhuri jaraī
siṃgī sabada dhadhāṁrī karā jarai so ṭhāṁu pāṁu jahaṁ dharā
kiṃgirī gaheṃ biyoga bajāvai bārahiṃ bāra sunāva naina cakra cārihuṁ disi herai dahuṁ darasana kaba pāva
suni padumāvati maṁdila bolāī pūṁchī kavana desa soṃ āī
taruni baisa tumha chāja na jogū kehi kārana asa kīnha biyogū
kahesi viraha dukha jāna na koī birahini jāna biraha jehi hoī
kaṃta hamāra gae paradesā tehi kārana hama jogini bhesā
kākara jiu jobana au dehā jauṃ piya gaeu bhaeu saba khehā
phāri paṭora kīnha maiṃ kaṃthā jahaṁ piu milai lehuṁ so paṃthā
phirā karauṃ cahuṁ cakra pukārā jaṭā parīṃ ko sīsa saṁbhārā
hiradai bhītara piu basai milai na pūṁchauṃ kāhi sūna jagata saba lāgai piya binu kichau na āhi
sravana chedi muṃdrā maiṃ mele sabada onāuṁ kahāṁ dahuṁ khele
tehi biyoga siṃgī nita pūrauṃ bāra bāra hoi kiṃgarī jhūrauṃ
ko mohiṃ lai piu ke ḍaṁḍa lāvai parama adhārī bāta janāvai
pāṁvari ṭūṭi calata gā chālā mana na marai tana jobana bālā
gaiṁu payāga milā nahiṃ pīū karavata līnha dīnha bali jīū
jāi banārasi jāriuṁ kayā pāriuṁ piṃḍa nibahure gayā
jagaranātha jagarana kai āī puni duvārikā jāī anhāī
jāi kedāra dāga tana kīnheu tahaṁ na milā tana āṁki ḍhūṃd̤hi ajodhyā saba phiriuṁ saraga duārī jhāṁki
bana bana saba hereūṁ banakhaṃḍā jala jala nadī aṭhāraha gaṃḍā
cauṃsaṭhi tirtha kīnha saba ṭhāṁū leta phirauṃ ohi piya kara nāūṁ
ḍhīlī saba hereuṁ turukānū au sulatāna kera baṁdivānū
ratanaseni dekheuṁ baṁdi māhāṁ jarai dhūpa khina pāva na chāhāṁ
kā so bhoga jehi aṃta na keū ehi dukha liheṃ bhaī sukhadeū
saba rājā bāṁdhe au dāge jogini jāni rājā pāṁ lāge
ḍhīlī nāuṁ na jānahi ḍhīlī suṭhi baṁdi gād̤ha na nikasai kīlī
dekhi dagadha dukha tākara abahūṁ kayā na jīu so dhani jiyati kimi āchai jehika aisa baṁdi pīu
padumāvati jauṃ sunā baṁdi pīū parā agini maha jānahuṁ ghīū
dauri pāyaṁ jogini ke parī uṭhī āgi jogini puni jarī
pāya dei dui nainanha lāvauṃ lai calu tahāṁ kaṃta jahaṁ pāvauṃ
jinha nainanha dekhā taiṃ pīū so mohi dekhāu deuṁ bali jīū
sata au dharama deuṁ saba tohī piya kī bāta kahī jeṃi mohī
tūṁ mori gurū tori hauṃ celī bhūlī phirata paṃtha jeiṁ melī
ḍaṃḍa eka māyā karu moreṃ jogina houṁ calaiṃ saṁga toreṃ
sakhinha kahā padumāvati rānī karahu na paragaṭa bhesa jogī soi guputa mana jogavai lai guru kara upadesa
bhīkhi lehi jogini phira māṁgū kaṃta na pāia kie saṁvāgū
ei bidhi joga biyoga jo sahā jaiseṃ piu rākhai timi rahā
girihī mahaṁ bhai rahai udāsā aṃcala khappara siṃgī svāṁsā
rahai pema mana arujhā laṭā biraha dhaṁdhāri parahiṃ sira jaṭā
naina cakra herai piya paṃthā kayā jo kāpara soī kaṃthā
chālā puhumi gaṁgana sira chātā raṃga rakata raha hiradai rātā
mana mālā pherata taṃta ohīṃ pāṁcauṃ bhūta bhasama tana hohīṃ
kuṃḍala so jo sunai piya bainā pāṁvari pāya parehu ḍaṁḍa eka jāhu gorā bādila pahaṁ jāṭha adhārī lehu
sakhinha bujhāī dagadhi apārā gai gorā bādila ke bārā
kaṁvala carana bhuiṁ jarama na dhare jāta tahāṁ lagi chālā pare
nisari āe suni chatrī doū tasa kāṁpe jasa kāṁpa na koū
kesa chori carananha raja jhāre kahāṁ pāu padumāvati dhāre
rākhā āni pāṭa sonavānī biraha biyoga na baiṭhī rānī
caṁvaradhāri hoi caṁvara ḍolāvahiṃ mātheṃ chāhaṁ rajāyasu pāvahiṃ
ulaṭi bahā gaṃgā kara pānī sevaka bāra na āvai rānī
kā asa kīnha kasṭa jiya jo tumha karata na chāja agyāṁ hoi begi kai jīva tumhāre kāja
kahai roi padumāvati bātā nainanha rakata dekhi jaga rātā
ulathi samuṁda jasa mānika bhare roī ruhira āṁsu tasa ḍhare
ratana ke raṃga naina pai vārauṃ ratī ratī kai lohū ḍhārauṃ
kaṁvalanha ūpara bhavara ud̤āvauṃ sūraja jahāṁ tahāṁ lai lāvauṃ
hiya kai harada badana kai lohū jiu bali deūṁ so saṁvari bichohū
parahiṃ āṁsu sāvana jasa nīrū hariyara bhuiṁ kusiṃbha tana cīrū
cad̤he bhuvaṃga lurahiṃ laṭa kesā bhai rovata jogini ke bhesā
bīra bahūṭī hoi calī tabahūṁ rahahiṃ na āṁsu nainanhi paṃtha na sūjhai lāgeu bhādavaṁ māsu
tumha gorā bādila khaṁbha doū jasa bhāratha tumha auru na koū
dukha birikhā aba rahai na rākhā mūla patāra saraga bhai sākhā
chāyā rahī sakala mahi pūrī biraha beli hoi bād̤hi khajūrī
tehi dukha keta birikha bana bād̤he sīsa ughāreṃ rovahiṃ ṭhād̤he
puhumī pūri sāyara dukha pāṭā kaud̤ī bhaī bihari hiya phāṭā
biharā hie khajūri ka biyā biharai nahiṃ yaha pāhana hiyā
piya jahaṁ baṃdi jogina hoi dhāvauṃ hauṃ hoi baṃdi piyahi mokarāvauṃ
sūraja gahana garāsā kavaṁla na baiṭhe pāṭa mahūṁ paṃtha tehi gavanaba kaṃta gae jehi bāṭa
gorā bādila duvau pasīje rovata ruhira sīsa pāṁ bhīje
hama rājā sauṃ ihai kohāne tumha na milahu dhari yehu turukāne
jo mata suni hama āi koṃhāī so niāna hama māṁtheṃ āī
jaba lagi jiyahiṃ na tākahiṃ dohū syāmi jiai kasa jogina hohū
uai agasti hasti ghana gājā nīra ghaṭā ghara āihi rājā
kā barakhā agasti kī ḍīṭhī parai palāni turaṃgama pīṭhī
bedhauṃ rāhū chad̤āvauṃ sūrū rahai na dukha kara mūla aṁkūrū
vaha sūraja tumha sasi sarada āni milāvahiṃ soi tasa dukha mahaṁ sukha upanai raini māṁjha dina hoi
lehu pāna bādila au gorā kehi lai deuṁ upamā tumha jorā
tumha sāvaṁta nahiṃ sarabari koū tumha aṃgada hanivaṃta sama doū
tumha balabīra jāja jagadeū tumha musṭika au mālakaṁḍeū
tumha arajuna au bhīma bhuārā tumha nala nīla meṃd̤a denihārā
tumha ṭārana bhārana jaga jāne tumha so parasu au karana bakhāne
tumha more bādila au gorā kākara muka herauṃ baṃdichorā
jasa hanivaṁta rāghau baṁdi chorī tasa tumha chori milāvahu jorī
jaiseṃ jarata lakhā grihaṁ sāhasa kīnheu bhīvaṁ jarata khaṃbha tasa kād̤hahu kai purukhāratha jīvaṁ
gorā bādila bīrā līnhā jasa aṃgada hanivaṁta bara kīnhā
sāji siṃhāsana tānahiṃ chātū tumha māṁtheṃ juga juga ahibātū
kavaṁla carana bhuiṁ dharata dukhāvahu cad̤hahu sukhāsana maṁdila sidhāvahu
suni sūraja kavaṁlahi jiya jāgā kesari barana bola hiyaṁ lāgā
janu nisi mahaṁ rabi dīnha dekhāī bhā udauta masi gaī bilāī
cad̤hi so siṃghāsana jhamakata calī jānahuṁ duija cāṁda niramalī
au saṁga sakhī kamoda tarāīṃ ḍhārata cavara maṁdila lai āīṃ
dekhi so duija siṃghāsana saṃkara dharā lilāṭa kavaṁla carana padumāvati lai baisārenhi pāṭa
bādila keri jasovai māyā āi gahe bādila ke pāyā
bādila rāya mora tūṁ bārā kā jānasi kasa hoi jujhārā
pātasāhi puhumīpati rājā sanamukha hoi na hamīrahiṃ chājā
chittasa lākha turai jehiṃ chājahiṃ bīsa sahasa hastī dara gājahiṃ
jabahiṃ āi jurihai vaha ṭhaṭā dekhata jaisa gagana ghana ghaṭā
camakahiṃ kharaga so bīja samānā gala gājahiṃ dhummarahiṃ nisānā
barisahiṃ sela bāna ghana ghorā dhīraja dhīra na bāṁdhahiṃ torā
jahāṁ dalapatī dalamalahiṃ tahāṁ tora kā joga āju gavana tora āvai maṁdila mānu sukha bhoga
matā na jānasi bālaka ādī hauṃ bādilā siṃgha ranabādī
suni gaja jūha adhika jiu tapā siṃgha kī jāti rahai nahiṃ chapā
taba gājana galagāja siṃghelā sauhaṁ sāhi sauṃ jurauṃ akelā
aṃgada kopi pāṁva jasa rākhā ṭekauṃ kaṭaka chatīsau lākhā
ko mohi sauhaṁ hoi maimaṃtā phārauṃ kuṃbha ucārauṃ daṃtā
jādauṃ syāma saṁkare jasa ṭārā bala hari jasa jurajodhana mārā
hanivaṁta sarisa jaṃgha bara jorauṃ dhaṁsauṃ samuṃdra syāma baṁdi chorauṃ
jauṃ tumha māta jasovai kānha na jānahu bāra jahaṁ rājā bali bāṁdhā chorauṃ paiṭhi patāra
bādila gavana jūjhi kahaṁ sājā taisehiṃ gavana āi ghara bājā
liheṃ sātha gavane kara cārū caṃdra badani raci kīnha siṃgārū
māṁga moṃti bhari seṃdura pūrā baiṭha maṁjūra bāṁka tasa jūrā
bhauhaiṃ dhanuka ṭaṁkori parīkhe kājara naina māra sara tīkhe
ghāli kacapacī ṭīkā sajā tilaka jo dekha ṭhāuṁ jiu tajā
mani kuṃḍala ḍolahiṃ dui sravanā sīsa dhunahiṃ suni suni piya gavanā
nāgini alaka jhalaka ura hārū bhaeu siṃgāra kaṃta binu bhārū
gavana jo āī piya ravani piya gavane paradesa sakhī bujhāvauṃ kimi anala bujhai so kahu upadesa
māni gavana jasa ghūṁghaṭa kād̤hī binabai āi nāri bhai ṭhād̤hī
tīkhe heri cīra gahi od̤hā kaṃta na hera kīnha jiya pod̤hā
taba dhani vihaṁsi kīnha cakhu ḍīṭhī bādila tabahiṃ dīnha phiri pīṭhī
mukha phirāi mana upanī rīsā calata na tiriyā kara mukha dīsā
bhā mana phīka nāri ke lekheṃ kasa piya pīṭhi dīnhi mohiṃ dekheṃ
maku piya disṭi samāneu cālū hulasā pīṭhi kad̤hāvai sālū
kuca tūṁbī aba pīthi gad̤ovauṃ kahesi jo hūka kād̤hi rasa dhovauṃ
rahauṃ lajāi tauṃ piya calai kahauṃ to mohi kaha ḍhīṭhi ṭhād̤hi tivānī kā karauṃ dūbhara duvau basīṭhi
māna kiheṃ jau piyahi na pāvauṃ tajauṃ māna kara jori manāvauṃ
kara huṁti kaṃta jāi jehi lājā ghūṁghaṭa lāja āva kehi kājā
taba dhani bihaṃsi kahā gahi pheṭā nāri jo binavai kaṃta na meṃṭā
āju gavana hauṃ āī nāhāṁ tumha na kaṃta gavanahu rana māhāṁ
gavana āva dhani milana kī tāīṃ kavana gavana jau gavanai sāīṃ
dhani na naina bhari dekhā pīū piya na milā dhani sauṃ bhari jīū
tahaṁ saba āsa bharā hiya kevā bhaṁvara na tajai bāsa rasa levā
pāyanha dharai lilāṭa dhani binati sunahu ho rāya alaka parī phaṁdavāri hoi kaisehuṁ tajai na pāya
chāṁd̤u pheṃṭa dhani bādila kahā purukha gavana dhani pheṃṭa na gahā
jauṃ tūṁ gavana āi gajagāmī gavana moru jahaṁvāṁ mora syāmī
jaba lagi rājā chūṭi na āvā bhāvai bīra siṃgāru na bhāvā
tiriyā puhumi kharaga kai cerī jītai kharaga hoi tehi kerī
jehiṃ kara kharaga mūṭhi tehiṃ gād̤hī jahāṁ na āṁd̤a na moṃcha na dād̤hī
taba mukha moṃcha jīva para khelaiṃ syāmi kāja iṃdrāsana pelaiṃ
purukha boli kai ṭarai na pāchū dasana gayaṃda gīva nahiṃ kāchū
tūṁ abalā dhani mugudha budhi jānai jānanihāra jahaṁ purukhanha kahaṁ bīra rasa bhāva na tahāṁ siṃgāra
jauṃ tumha jūjhi cahau piya bājā kiheṃ siṃgāra jūjhi maiṃ sājā
jobana āi sauhaṁ hoi ropā pakharā biraha kāma dala kopā
bhaeū bīra rasa seṃdura māṁgā rātā ruhira kharaga jasa nāṁgā
bhauhaiṃ dhanuka naina sara sāṁdhe kājara panaca baruni bikha bāṁdhe
dai kaṭākha so sāna saṁvāre au nakha sela bhāla aniyāre
alaka phāṁsa giyaṁ meli asūjhā adhara adhara sauṃ cāhai jūjhā
kuṃbhasthala dui kuca maimaṃtā pelaiṃ sauhaṁ saṁbhārahu kaṃtā
kopi saṁghārahu biraha dala ṭūṭi hoi dui ādha pahileṃ monhi saṃgrāma kai karahu jūjha kai sādha
kaisehuṁ kaṃta phiraiṃ nahiṃ phereṃ āgi parī cita ura dhani kereṃ
uṭhe so dhūma naina karuāne jabahīṃ āṁsu roi beharāne
bhīje hāra cīra hiya colī rahī achūta kaṃta nahiṃ kholī
bhījī alaka cuī kaṭi maṃḍana bhīje bhaṁvara kaṁvala sira phuṃdana
cui cui kājara āṁcara bhījā tabahuṁ na piya kara rovaṁ pasījā
chāṁd̤i calā hiradai dai ḍāhū niṭhura nāhaṁ āpana nahi kāhū
sabai siṃgāra bhīja bhūiṁ cuvā chāra milāi kaṃta nahiṃ chuvā
roeṁ kaṃta na bahurai tehi roeṁ kā kāja kaṃta dharā mana jūjha rana dhani sāje saba sāja
maṁte baiṭha bādila au gorā so mana kīja parai nahiṃ bhorā
purukha na karahiṃ nāri mati kāṁcī jasa nausābaiṃ kīnha na bāṁcī
hātha cad̤hā isikaṃdara barī sakati chāṁd̤i kai bhai baṁdi parī
sajaga jo nāhi kāha bara kāṁdhā badhika hute hastī gā bāṁdhā
devanha cali āī asi āṁṭī sujana kaṁcana durjana bhā māṁṭī
kaṃcana jurai bhae dasa khaṃḍā phuṭi na milai māṁṭī kara bhaṃḍā
jasa turukanha rājahiṃ chara sājā tasa hama sāji chad̤āvahiṃ rājā
pūrukha tahāṁ karai chara jahaṁ bara kīnheṃ na āṁṭa jahāṁ phūla tahāṁ phūla hoi jahāṁ kāṁṭa tahāṁ kāṁṭa
soraha sau caṃḍola saṁvāre kuṁvara saṁjoila kai baisāre
sājā padumāvati ka bevānū baiṭha lohāra na jānai bhānū
raci bevāna tasa sāji saṁvārā cahuṁ disi caṁvara karahiṃ saba ḍhārā
sāji sabai caṃḍola calāe suraṁga od̤hāi moṃti tinha lāe
bhai saṁga gorā bādila balī kahata cale padumāvati calī
hīrā ratana padāratha jhūlahiṃ dekhi bevāna devatā bhūlahiṃ
soraha sai saṁga calīṃ sahelīṃ kaṁvala na rahā auru ko bolī
rānī calī chad̤āvai rājahiṃ āpu hoi tehi ola battisa sahasa saṁga turia khiṃcāvahi soraha sai caṃḍola
rājā baṃdi jehi kī saupanā gā gorā tāpahaṁ agumanā
ṭakā lākha dasa dīnha aṁkorā binatī kīnha pāya gahi gorā
binavahu pātasāhi pahaṁ jāī aba rānī padumāvati āī
binai karai āī hauṃ ḍhīlī citaura kī mo siuṁ hai kīlī
eka gharī jauṃ agyāṁ pāvauṃ rājahiṃ sauṃpi maṁdila kahaṁ āvauṃ
binavahu pātasāhi ke āgeṃ eka bāta dījai mohiṃ māṁgeṃ
hate rakhavāra āgeṃ sulatānī dekhi aṁkora bhae jasa pānī
līnha aṁkora hātha jeiṁ jākara jīva dīnha tehi hāṁtha jo vahu kahai sarai so kīnhe kanaud̤a jhāra na māṁtha
lobha pāpa kai nadī aṁkorā satt u na rahai hātha jasa borā
jahaṁ aṁkora tahaṁ neginha rājū ṭhākura kera bināsahiṃ kājū
bhā jiu ghiu rakhavāranha kerā daraba lobha caṃḍola na herā
jāi sāhi āgeṃ sira nāvā ai jaga sūra cāṁda cali āvā
au jāvaṁta saṁga nakhata tarāīṃ soraha sai caṃḍola so āīṃ
citaura jeti rāja kai pūṁjī lai so āī padumāvati kūṁjī
binati karai kara joreṃ kharī lai sauṃpauṃ rājahiṃ eka gharī
ihāṁ uhāṁ ke svāmī duhūṁ jagata mohi āsa pahileṃ darasa dekhāvahu tau āvauṃ kabilāsa
agyāṁ bhaī jāu eka gharī chūṁchi jo gharī pheri bidhi bharī
cali bevāna rājā pahaṁ āvā saṁga caṃḍola jagata gā chāvā
padumāvati misa huta jo lohārū nikasi kāṭi baṁdi kīnha johārū
uṭheu kopi jaba chūṭeu rājā cad̤hā turaṃga siṃgha asa gājā
gorā bādila khāṁḍā kād̤he nikasi kuṁvara cad̤hi cad̤hi bhae ṭhād̤he
tīkha turaṃga gaṁgana sira lāgā kehu juguti ko ṭekai bāgā
jauṃ jiu ūpara kharaga saṁbhārā maranihāra so sahasanhi mārā
bhaī pukāra sāhi sauṃ sasiyara nakhata so nāhiṃ chara kai gahana garāsā gahana garāse jāhiṃ
lai rājahiṃ citaura kahaṁ cale chūteu miriga siṃgha kalamale
cad̤hā sāhi cad̤hi lāgi gohārī kaṭaka asūjha pāri jaga kārī
phiri bādila gorā sauṃ kahā gahana chūṭa puni jāihi gahā
cahuṁ disi āi alopata bhānū aba yaha goi ihai maidānū
tūṁ aba rājahiṃ lai calu gorā hauṃ aba ulaṭi jurauṃ bhā jorā
dahuṁ caugāna turuka kasa khelā hoi khelāra rana jurauṃ akelā
taba pāvauṃ bādila asa nāūṁ jīti maidāna goi lai jāṁū
āju kharaga caugāna gahi karauṃ sīsa rana goi khelaiṃ sauhaṁ soṃ hāla jagata mahaṁ hoi
taba aṃkama dai gorā milā tūṁ rājahiṃ lai calu bādilā
pitā marai jo sāreṃ sātheṃ mīṃcu na dei pūta ke māṁtheṃ
maiṃ aba āu bharī au bhūṁjī kā pachitāṁu āi jauṃ pūjī
bahutanha māri marauṃ jauṃ jūjhī tākahaṁ jani rovahu mana būjhī
kuṁvara sahasa saṁga goraiṃ līnheṃ auru bīra saṁga bādila dīnheṃ
gorahi samadi bādilā gājā calā līnha āgeṃ kai rājā
gorā ulaṭi kheta bhā ṭhād̤hā purukhanha dekhi cāu mana bād̤hā
āu kaṭaka sulatānī gaṁgana chapā masi māṁjha parata āva jaga kārī hota āva dina sāṁjha
hoi maidāna parī aba goī khela hāla dahuṁ kākari hoī
jobana turai cad̤hī so rānī calī jīti ati khela sayānī
laṭa caugāna goi kuca sājī hiya maidāna calī lai bājī
hāla so karai goi lai bād̤hā kūrī duhūṁ bīca kai kād̤hā
bhae pahāra duvau vai kūrī disṭi niyara pahuṁcata suṭhi dūrī
ṭhād̤ha bāna asa jānahuṁ doū sālahiṃ hie ki kād̤hai koū
sālahiṃ tehi na jāsu hiyaṁ ṭhād̤he sālahiṃ tāsu cahai onha kād̤he
muhamada khela pirema kā kharī kaṭhina caugāna sīsa na dījai goī jauṃ hāla na hoi maidāna
phiri āgeṃ goraiṃ tava hāṁkā khelaiṃ āju karauṃ rana sākā
hauṃ khelaiṃ dhaulāgiri gorā ṭarauṃ na ṭārā bāga na morā
sohila jaisa iṃdra uparāhīṃ megha ghaṭā mohi dekhi bilāhīṃ
sahasauṃ sīsu sesa sari lekhauṃ sahasauṃ naina iṃdra bhā dekhauṃ
cāriu bhujā caturbha uja ājū kaṃsa na rahā auru ko rājū
hauṃ hoi bhīvaṁ āju rana gājā pācheṃ ghāli daṃgavai rājā
hoi hanivaṁta jamakātari ḍhāhauṃ āju svāmi saṁkaraṁ nirabāhauṃ
hoi nala nīla āju hauṃ deuṁ samuṁda mahaṁ meṃd̤a kaṭaka sāhi kara ṭekauṃ hoi sumeru rana beṃd̤a
onai ghaṭā cahuṁ disi tasi āī camakahiṃ kharaga bāna jhari lāī
ḍolahiṃ nāhiṃ deva jasa ādī pahuṁce turuka bāda kahaṁ bādī
hāthanha gahe kharaga hiravānī camakahiṃ sela bīja kī bānī
saje bāna jānahuṁ oi gājā bāsuki ḍarai sīsa jani bājā
nejā uṭhā ḍarā mana iṃdū āi na bāja jāni kai hiṃdū
goraiṃ sātha līnha saba sāthī janu maimaṃta suṃḍa binu hāthī
saba mili pahili uṭhaunī kīnhī khāvata anī hāṁki saba līnhī
ruṃḍa muṃḍa ṭūṭahiṃ siuṁ bakatara au kuṃḍi turia hohiṃ binu kāṁdhe hasti binu suṃḍi |
onavata āva saina sulatānīṃ jānahuṁ puravāī ati bānī
lohaiṃ saina sūjha saba kārī tile eka katahuṁ na sūjha ughārī
kharaga polāda niraṁga saba kād̤he hare bijju asa camakahiṃ ṭhād̤he
kanaka bāni gajabeli so nāṁgī jānahuṁ kāla karahiṃ jiu māṁgī
janu jamakāta karahiṃ saba bhavāṁ jiu lai cahahiṃ saraga upasavāṁ
sela sāṁpa janu cāhahiṃ ḍasā lehi kād̤hi jiu mukha bikha basā
tinha sāmuhaṁ gorā rana kopā aṃgada sarisa pāu rana ropā
supurusa bhāgi na jānai bhaeṁ bhīra bhūiṁ lei asi bara gaheṃ duhūṁ kara syāmi kāja jiu dei
bhai bagamela sela ghana ghorā au gaja pela akela so gorā
sahasa kuṁvara sahasahuṁ sata bāṁdhā bhāra pahāra jūjhi kahaṁ kāṁdhā
lāge mare gorā ke āgeṃ bāga na murai ghāva mukha lāgeṃ
jaisa pataṃga āgi dhaṁsi lehīṃ eka mueṁ dosara jiu dehīṃ
ṭūṭahiṃ sīsa adhara dhara māre loṭahiṃ kaṃdha kabaṃdha nināre
koī parahi ruhira hoi rāte koi ghāyala ghūmahiṃ jasa māṁte
koi khura kheha gae bhari bhogī bhasama cad̤hāi pare janu jogī
gharī eka bhā bhāratha bhā asavāranha mela jūjhi kuṁvara saba bīte gorā rahā akela
goraiṃ dekha sātha saba jūjhā āpana kāla niyara bhā būjhā
kopi siṃgha sāmuhaṁ rana melā lākhanha sauṃ nahiṃ murai akelā
laī hāṁki hastinha kai ṭhaṭā jaiseṃ siṃgha biḍārai ghaṭā
jehi sira dei kopi kara vārū siuṁ ghorā ṭūṭai asavārū
ṭūṭahiṃ kaṃdha kabaṃdha nināre māṁṭha maṁjīṭhi jānu rana ḍhāre
khela phāgu seṃdura chiriyāvai cāṁcari kheli āgi rana dhāvai
hastī ghora āi jo ḍhūkā uṭhai deha tinha ruhira bhabhūkā
bhai agyāṁ sulatānī begi karahu ehi hātha ratana jāta hai āgeṃ liye padāratha sātha
sabahi kaṭaka mili gorā cheṃkā kuṃjala siṃgha jāi nahiṃ ṭekā
jehiṃ disi uṭhai soi janu khāvā palaṭi siṃgha tehiṃ ṭhāyaṁnha āvā
turuka bolāvahiṃ bolahiṃ bāhāṁ goraiṃ mīṃcu dharā mana māhāṁ
mue puni jūjhi jāja jagadeū jiyata na rahā jagata mahaṁ keū
jani jānahu gorā so akelā siṃgha kī moṃcha hātha ko melā
siṃgha jiyata nahiṃ āpu dharāvā mueṁ pāra koī ghisiyāvā
karai siṃgha haṭhi sauṃhī ḍīṭhī jaba lagi jiai deha nahiṃ pīṭhī
ratanaseni tumha bāṁdhā masi gorā ke gāta jaba lagi ruhira na dhovauṃ taba lagi houṁ na rāta
sarajā bīra siṃgha cad̤hi gājā āi sauhaṁ gorā ke bājā
pahalavāna so bakhānā balī madati mīra hamajā au alī
madati ayūba sīsa cad̤hi kope rāma lakhana jinha nāuṁ alope
o tāyā sālāra so āe jinha kaurau paṃḍau baṁdi pāe
liṃdhaura deva dharā jinha ādī aura ko māla bādi kahaṁ bādī
pahuṁcā āi siṃgha asavārū jahāṁ siṃgha gorā bariyārū
māresi sāṁgi peṭa mahaṁ dhaṁsī kād̤hesi humuki āṁti bhuiṁ khasī
bhāṁṭa kahā dhani gorā tū bhorā rana rāu āṁti saiṃti kari kāṁdhe turai deta hai pāu
kahesi aṃta aba bhā bhūi paranā aṃta so taṃta kheha sira bharanā
kehi kai garaji siṃgha asa dhāvā sarajā sāradūra pahaṁ āvā
sarajaiṃ kīnha sāṁgi sauṃ ghāū parā kharaga janu parā nihāū
bajra sāṁgi o bajra ke ḍāṁḍā uṭhī āgi sira bājata khāṁḍā
jānahuṁ bajara bajara sauṃ bājā sabahīṃ kahā parī aba gājā
dosara kharaga kuṃḍi para dīnhā sarajai dhari od̤ana para līnhā
tīsara kharaga kaṃdha para lāvā kāṁdha guruja hata ghāva na āvā
asa goraiṃ haṭhi mārā uṭhī bajara kī āgi koi na niyareṃ āva siṃgha sadūrahi lāgi
taba sarajā garajā barivaṃḍā jānahuṁ sera kera bhuaḍaṃḍā
kopi guruja melesi tasa bājā janahuṁ parī parabata sira gājā
ṭhāṭhara ṭūṭa ṭūṭa sira tāsū siuṁ sumeru janu ṭūṭa akāsū
dhamaki uṭhā saba saraga patārū phiri gai ḍīṭhi bhavāṁ saṃsārū
bhā paralau sabahūṁ asa jānā kād̤hā kharaga saraga niyarānā
tasa māresi siuṁ ghoraiṃ kāṭā dharatī kād̤hi sesa phana phāṭā
ati jauṃ siṃgha baria hoi āī sāradūra sauṃ kavani bad̤āī
gorā parā kheta mahaṁ sira pahuṁcāvā bāna bādila lai gā rājahiṃ lai citaura niyarāna
padumāvati mana ahī jo jhūrī sunata sarovara hiya gā pūrī
adrā mahaṁ hulāsa jasa hoī sukha sohāga ādara bhā soī
nalini nikaṃdī līnha aṁkūrū uṭhā kaṁvala ugavā suni sūrū
puraini pūri saṁvāre pātā puni bidhi āni dharā sira chātā
lāge udai hoi jasa bhorā raini gaī dina kīnha bahorā
astu astu suni bhā kilakilā āgeṃ milai kaṭaka saba calā
dekhi cāṁda asi padumini rānī sakhī kamoda sabai bigasānī
gahana chūṭa dinakara kara sasi sauṃ hoi merāu maṁdila siṃghāsana sājā bājā nagara badhāu
bihaṁsi caṃda dai māṁga seṃdūrā ārati karai calī jahaṁ sūrā
au gohane saba sakhīṃ tarāīṃ citaura kī rānī jahaṁ tāīṃ
janu basaṃta ritu phūlī chūṭī kai sāvana mahaṁ bīrabahūṭī
bhā anaṃda bājā paṁca tūrā jagata rāta hoi calā seṃdūrā
rājā janahuṁ sūra paragāsā padumāvati mukha kaṁvala bigāsā
kaṁvala pāya sūruja ke parā sūruja kaṁvala āni sira dharā
duṃda mṛdaṃga mura ḍholaka bāje iṃdra sabada so sabada suni lāje
seṃdura phūla taṁbora siuṁ sakhīṃ saheṃlīṃ sātha dhani pūjai piya pāya dui piya pūjai dhani mātha
pūjā kavani deuṁ tumha rājā sabai tumhāra āva mohi lājā
tana mana jobana ārati kareūṁ jīu kād̤hi nevachāvari deūṁ
paṃtha pūri kai disṭi bichāvauṃ tumha pagu dharahu naina hauṃ lāvauṃ
pāya buhārata palaka na mārauṃ baruninha seṃti carana raja jhārauṃ
hiyā so maṁdila tumhārai nāhāṁ nainanhi paṁtha āvahu tehi māhāṁ
baiṭhahu pāṭa chatra nava pherī tumhareṃ garaba garui hauṃ cerī
tumha jiyaṁ hauṃtana jauṃ ati mayā kahai jo jīu karai so kayā
jauṃ sūruja sira ūpara āvā taba so kaṁvala sukha chāta nāhi tauṃ bhare sarovara sūkhai puraini pāta
parasi pāya rājā ke rānī puni ārati bādila kahaṁ ānī
pūje bādila ke bhuaḍaṃḍā turia ke pāu dābi kara khaṃḍā
yaha gaja gavana garaba siuṁ morā tumha rākhā bādila au gorā
seṃdura tilaka jo āṁkusa ahā tumha māṁtheṃ rākhā taba rahā
kāja ratana tumha jiya para khelā tumha jiu āni maṁjūsā melā
rākheu chāta caṁvara au ḍhārā rākheu chudraghaṃṭa jhanakārā
tumha hanivaṁta hoi dhujā baīṭhe taba citaura piya āi paīṭhe
puni gaja hasti cad̤hāvā neta bichāvā bāṭa bājata gājata rājā āi baiṭha sukha pāṭa
nisi rājaiṃ rānī kaṁṭha lāī piya marajiyā nāri jyauṃ pāī
raṁga kai rājaiṃ dukha agusārā jiyata jīva nahiṃ karau ninārā
kaṭhina baṃdi lai turukanha gahā jauṃ saṁvarauṃ jiya peṭa na rahā
khani gad̤a obarī mahaṁ lai melā sāṁkara au aṁdhiyāra duhelā
rāṁdha na tahaṁvāṁ dosara koī na janauṃ pavana pāni kasa hoī
khina khina jīva saṁḍāsinha āṁkā āvahi ḍoṃba chuvāvahiṃ bāṁkā
bīchī sāṁpa rahahiṃ niti pāsā bhojana soi ḍasahiṃ hara svāṁsā
āsa tumhāre milana kī rahā jīva taba peṭa nāhiṃ to hota nirāsa jauṃ kata jīvana kata bheṃṭa
tumha piya bhaṁvara parī ati berā aba dukha sunahu kaṁvala dhani kerā
chāṁd̤i gaehu sarabara mahaṁ mohīṃ saravara sūkhi gaeu binu tohīṃ
keli jo karata haṃsa ud̤i gaeū dinaara mīta so bairī bhaeū
gaī bhīra taji puraini pātā muiuṁ dhūpa sira rahā na chātā
bhaiuṁ mīna tana talaphai lāgā birahā āi baiṭha hoi kāgā
kāga coṃca tasa sāla na nāhāṁ jasi baṁdi tori sāla hiya māhāṁ
kaheuṁ kāga aba lai tahaṁ jāhī jahaṁvāṁ piu dekhauṃ mohi khāhī
kāga nikhiddha gīdha asa kā mārahiṃ hau maṃdi ehi pachatāeṁ suṭhi muiuṁ gaiuṁ na piya saṁga baṃdi
tehi ūpara kā kahauṃ jo mārī bikhama pahāra parā dukha bhārī
dūti eka devapāla paṭhāī bāṁbhani bhesa charai mohiṃ āī
kahai tori hauṃ ādi sahelī calu lai jāuṁ bhaṁvara jahaṁ belī
taba maiṃ gyāna kīnha satu bāṁdhā ohi ke bola lāgu bikha sāṁdhā
kaheūṁ kaṁvala nahiṃ karai aherā jauṃ hai bhaṁvara karihi sai pherā
pāṁca bhūta ātamā nevāreuṁ bārahiṃ bāra phirata mana māreuṁ
au samujhāeuṁ āpana hiyarā kaṃta na dūri ahai suṭhi niyarā
bāsa phūla ghiu chīra jasa niramala nīra maṁṭhāhaṁ tasa ki ghaṭai ghaṭa pūrukha jyoṃ re agini kaṭhāhaṁ
suni devapāla rāva kara cālū rājahi kaṭhina parā jiya sālū
dādura puni so kaṁvala kahaṁ pekhā gādura mukha na sūra kara dekhā
apane raṁga jasa nāṁca maṁjūrū tehi sari sādha karai taṁvacūrū
jaba lahi āi turuka gad̤ha bājā taba lagi dhari ānauṃ tau rājā
nīṃda na līnha raini saba jāgā hota bihāna jāi gad̤ha lāgā
kuṃbhalaneri agama gad̤ha bāṁkā bikhama paṃtha cad̤hi jāi na jhāṁkā
rājahi tahāṁ gaeu lai kālū hoi sāmuṁha ropā devapālū
duvau laraiṃ hoi sanamukha loheṃ bhaeu asūjha saturu jūjhi taba nibarai eka duhūṁ mahaṁ jūjha
cad̤hi devapālu rāu rana gājā mohi tohi jūjhi ekaujhā rājā
melesi sāṁgi āi bikha bharī meṃṭi na jāi kāla kī gharī
āi nābhi tara sāṁgi baīṭhī nābhi bedhi nikasī jahaṁ pīṭhī
calā māri taba rājaiṃ mārā kaṃdha ṭūṭa dhara parā ninārā
sīsa kāṭi kai pairaiṃ bāṁdhā pāvā dāuṁ baira jasa sāṁdhā
jiyata phirā āiuṁ balu harā māṁjha bāṭa hoi leṃheṃ dharā
kārī ghāu jāi nahiṃ ḍolā gahī jībha jama kahai ko bolā
suddhi buddhi saba bisarī bāṭa parī maṁjha bāṭa hasti ghora ko kākara dhara ānā kai khāṭa
tehi dina sāṁsa peṭa mahaṁ rahī jau lagi dasā jiyana kī rahī
kāla āi dekharāī sāṁṭī uṭhi jiu calā chāṁd̤i kai māṁṭī
kākara loga kuṭuṁba gharabārū kākara aratha daraba saṃsārū
ohi gharī saba bhaeu parāvā āpana soi jo berasā khāvā
ahe jo hitū sātha ke negī sabai lāga kād̤hai pai begī
hātha jhāri jasa calā juvārī tajā rāja hoi calā bhikhārī
jaba huta jīva ratana saba kahā jauṃ bhā bina jiya kaud̤i na lahā
gad̤ha sauṃpā bādila kahaṁ gae nikasi basudeu chāṁd̤ī laṃka bhabhīkhana jehi bhāvai so leu
padumāvati nai pahiri paṭorī calī sātha hoi piya kī jorī
sūruja chapā raini hoi gaī pūnivaṁ sasi so amāvasa bhaī
chore kesa moti lara chūṭe jā huṁ raini nakhata saba ṭūṭe
seṃdura parā jo sīsa ughārī āgi lāga janu jaga aṁdhiyārī
ehi devasa hauṃ cāhati nāhāṁ calaiṃ sātha bāhauṃ gala bāhāṁ
sārasa paṃkhi na jiyai nināre hauṃ tumha binu kā jiyauṃ piyāre
nevachāvari kai tana chiriāvauṃ chāra hoi saṁga bahuri na āvauṃ
dīpaka prīti pataṃga jeuṁ janama nibāha kareuṁ nevachāvari cahuṁ pāsa hoi kaṃṭha lāgi jiu deuṁ
nāgamatī padumāvati rānīṃ duvau mahāsata satī bakhānīṃ
duvau āi cad̤hi khāṭa baīṭhīṃ au sivaloka parā tinha ḍīṭhīṃ
baiṭhau koi rāja au pāṭā aṃta sabaiṃ baiṭhihi ehi khāṭā
caṃdana agara kād̤hi sara sājā au gati dei cale lai rājā
bājana bājahiṃ hoi akūtā duau kaṃta lai cāhahiṃ sūtā
eka jo bājā bhaeu biyāhū aba dosareṃ hoi ora nibāhū
jiyata jo jarahiṃ kaṃta kī āsā muṁe rahasi baiṭhahiṃ eka pāsā
āju sūra dina aṁthavā āju raini sasi būd̤i āju bāṁci jiya dījia āju āgi hama jūd̤i
sara raci dāna punni bahu kīnhā sāta bāra phiri bhāṁvari dīnhā
eka bhaṁvari bhai jo re biyāhīṃ aba dosari dai gauhana jāhīṃ
lai sara ūpara khāṭa bichāī pauṃd̤hīṃ duvau kaṃta kaṁṭha lāī
jiyata kaṃta tumha hama kaṁṭha lāīṃ mue kaṃṭha nahiṃ chāṁd̤ahiṃ sāṁīṃ
au jau gāṁṭhi kaṃta tumha jorī ādi aṃta dinha jāi na chorī
ehi jaga kāha jo āthi niāthī hama tumha nāhaṁ duhūṁ jaga sāthī
lāgīṃ kaṃṭha āgi dai horīṃ chāra bhaī jari aṃga na morīṃ
rātīṃ piya ke neha gaiṁ saraga bhaeu ratanāra jo re uvā so aṁthavā rahā na koi saṃsāra
oi saha gavana bhaīṃ jaba tāīṃ pātasāhi gad̤ha cheṃkā āī
taba lagi so auṃsara hoi bītā bhae alopa rāma au sītā
āi sāhi saba sunā akhārā hoi gā rāti devasa jo bārā
chāra uṭhāi līnhi eka mūṁṭhī dīnhi ud̤āi pirathimī jhūṭhī
jau lagi ūpara chāra na paraī taba lagi nāhiṃ jo tisnā maraī
sagaraiṃ kaṭaka uṭhāī māṁṭī pula bāṁdhā jahaṁ jahaṁ gad̤ha ghāṭī
bhā ḍhovā bhā jūjhi asūjhā bādila āi paṁvari hoi jūjhā
jauṃhara bhaīṃ istirī purukha bhae saṃgrāma pātasāhi gad̤ha cūrā citaura bhā isalāma
muhamada yahi kabi jori sunāvā sunā jo pema pīra gā pāvā
jorī lāi rakata kai leī gād̤hī prīti naina jala bheī
au mana jāni kabita asa kīnhā maku yaha rahai jagata mahaṁ cīnhā
kahāṁ so ratanaseni asa rājā kahāṁ suvā asi budhi uparājā
kahāṁ alāudīna sulatānū kahaṁ rāghau jeiṁ kīnha bakhānū
kahaṁ surūpa padumāvati rānī koi na rahā jaga rahī kahānī
dhani so purukha jasa kīrati jāsū phūla marai pai marai na bāsū
keiṁ na jagata jasa beṃcā keiṁ na līnha jasa mola jo yaha pad̤hai kahānī hama saṁvarai dui bola
muhamada biridha baesa aba bhaī jobana huta so avasthā gaī
bala jo gaeu kai khīna sarīrū disṭi gaī nainanha dai nīrū
dasana gae kai tucā kapolā baina gae dai anaruci bolā
buddhi gaī hiradai baurāī garaba gaeu tarahuṁḍa sira nāī
saravana gae ūṁca dai sunā gārau gaeu sīsa bhā dhunā
bhaṁvara gaeu kesanha dai bhuvā jobana gaeu jiyata janu muvā
taba lagi jīvana jobana sāthāṁ puni so mīṃcu parāe hāthāṁ
biridha jo sīsa ḍolāvai sīsa dhunai tehi rīsa būd̤he āḍhe hohu tumha keiṁ yaha dīnha asīsa
